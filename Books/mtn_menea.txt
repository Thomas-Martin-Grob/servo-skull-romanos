[02.20]
[OD1]
[T8]Istenes lámpása lettel Krisztus fényes Egyházának, bölcs Leó, erényeid fénycsóváival és csodáid bőségével világítasz benne.
Már csecsemőkorodtól fogva felajánlottad magadat a mindenség Uralkodójának, s a gyönyörök utáni vágy elpusztításával élő áldozattá lettél, vérontás nélkül feláldozva magadat, ó boldog!
Életed erények fényében ragyog és csodák fénysugaraival ékes, és közismertté tett téged mindenfelé, istenhordozó!
[M]Isten szeplőtelen templomává lettél, ő felfoghatatlanul benned lakozott, és az eltévelyedést az emberek leikéből kivetette, Istenszülő Szűz!
[/]
[OD3]
[T8]Az igaz hit üdvösséges és jámbor hitigazságait sértetlenül megőrizted, a nyájat éltető mezőn legeltetted és mennyei akolba vezetted, atyánk!
Feljutottál az erények magaslatára, szentéletű, elnyerted a főpappá szentelő kenetet, bölcsen magasztaltad a mindenek fölöttit, kegyelemből szent szolgálatot teljesítettél neki a magasságbeli széknél, mint egy angyal.
Kiálltad Krisztusért a próbatételeket, részesévé lettél a halhatatlanságnak és az átistenülésnek, mindenkor jó illatú kenetet buzogtatsz, és megszenteled azokat, akik hittel hozzád folyamodnak, szentéletű!
[M]Az isteni és világosságot árasztó parázs fogója, az istenség tüzétől el nem égő bokor, égesd el szenvedélyeim minden pozdorjáját, és ments meg az örök tűztől!
[/]
[KTH]
[T3]A földkerekségen mint egy nagy nap, fölragyogtál, * erényeid ragyogásával és csodáid fényével megvilágosítottad a hívek seregét, * Szentéletű Leó, a szenvedélyek sötétségét eloszlattad! * Esedezzél Krisztus Istenhez, hogy ajándékozza nekünk a nagy irgalmat!
[M][T3]Az isteni természetétől el nem vált, * midőn a te méhedben megtestesült, * mert a megtestesült Isten volt az, * aki téged mint anyát szűzen őrzött meg, * a szülés után is, miként előtte voltál. * Az egyedüli Úr, kit imádj, hogy ajándékozza nekünk a nagy irgalmat!
[/]
[OD4]
[T8]Elméd ugarát megművelted, s az isteni erények és gyógyítások százszoros kalászát teremted, végtelenül boldog!
A te szent ereklyetartód mindenkor szent olajat buzog, és megszenteli azoknak a lelkét, akik hittel folyamodnak hozzád, ó szent!
Betegségek megszüntetője, démonok megfutamítója s a hívő emberek menedéke voltál, szent főpap!
[M]Az, akit senki körül nem határolhat, a te bensődben körülhatárolódik, Tisztaságos, hogy jóságával megmentsen engem, aki bűnökbe merültem.
[/]
[OD5]
[T8]Legtisztább elmével a mindeneket létrehozó értelmet szemlélted, tőle kegyelmi ajándékok fénysugarát és gyógyítások szent kisugárzását nyerted, ezekkel megszünteted a szenvedélyek sötétségét, Isten ihlette!
Azt, aki a démonok csábítására az összes Krisztusban hívövei szemben észtelenkedett, igazságos ítélettel a tűzre vetetted, ó boldog, s a lelkeket megmentetted az ő ártalmas rontásától, mint igazi és üdvösségre vezető pásztor!
Megégés nélkül álltái a meggyújtott tűzben, dicséretre méltó, mert körülvett téged a Szentlélek harmata, mint szent titkok beavatottját, mint az isteni dicsőség szolgálattevőjét, mint a magasságbeli fényesség részesét.
[/]
[OD6]
[T8]A vakok elnyerték a te imádságodra a látást, istenszerető atya, mert Krisztus veled munkálkodott, s le lelkileg mindig reá függesztetted tekintetedet, és kérésed bőségesen teljesült.
Nagyon félelmetes voltál a király előtt akkor, amikor beléptél az ő udvarára s égő parazsat vittél köntösben, megdicsőített téged Krisztus, akit egész életedben dicsőítettél, csodálatos Leó!
Földi maradványaid ereklyetartója jó illatot áraszt, végtelenül boldog, s mint valami kiapadhatatlan tiszta és illatos forrás, szent olajat buzogtat. Ettől megszűnik a hívek betegsége, s egészségessé lesznek a vele élők.
[M]Szenteld meg lelkemet, Szent Szűz, ki megszülted a Szent Igét, a mi valóban, rendjén való módon, szentek fölött trónoló, egyetlen Istenünket! Add nekem az igazi töredelem könnyeit, Szeplőtelen!
[/]
[KNT]
[T2]Mint aki gyermekkorától fogva az Úrnak volt fölajánlva, * és már pólyás korától kezdve magába fogadta a kegyelmet, * mindnyájan énekekkel koszorúzzuk meg Leót * mint az Egyház fáklyáját és élharcosát, * mert ő lett az Egyház biztos támasza.
[/]
[IKS]
Tedd érthetővé nyelvemet, Krisztusom, adj ajkamra igét, ki a szavak adományozója és életünk megtermékenyítője vagy, hogy magasztalhassam a bölcs főpap egész életét, melyet a földön lángoló szeretetben töltött, s melyért az égből a csodatételek végtelen tengerét és a hitigazságok erejét kapta, ezekkel az Egyházat ragyogóvá tette, mert ő lett az Egyház biztos támasza.
[/]
[OD7]
[T8]Testben a szent testnélküliek seregeit utánoztad, Istenszerető! Istennek szent szolgálatot teljesítettél, szüntelenül így énekelve: Áldott vagy, Urunk, Istenünk, mindörökké!
A süket füleket megnyitottad szent könyörgéseddel, végtelenül boldog. A sántákat mindenki szeme láttára járókká tetted, s ezek zengték: Áldott vagy, Urunk, Istenünk, mindörökké!
Az Uralkodó isteni közbeavatkozása folytán meg sem perzselődtél, mikor belementél a tűz közepébe, Héliodorosz azonban, aki a tűzbe juttatott, imádságodra, igazságos ítélet folytán elégett.
[M]A te méhedet nem égette meg az istenség tüze, mikor megtestesült tőled, hogy megvilágosítsa a véghatárokat isteni világossággal. Azért magasztalunk téged. Szűzanya!
[/]
[OD8]
[T8]Eláradt a kegyelem a te ajkaidon, szent titkokba beavatott Leó atyánk! Azért Isten a nép főpapjává kent föl téged, és te zengted: Énekeljétek az Urat, és magasztaljátok őt mindörökké!
Az örökkévaló király kedvét kerested, s odaálltál a földi király elé, parazsat vittél neki, s ámulatba ejtetted elméjét valóban döbbenetes csodáiddal, végtelenül boldog Leó atya!
Mint az Úr házában elültetett; termékeny olajfa, halálod után a te szent hajlékodból szent olajat árasztasz, s megszünteted vele mindenkor azoknak a híveknek mindenféle betegségét, akik buzgósággal hozzád folyamodnak, bölcs atyánk.
[M]Az, aki akaratával mindent véghez visz, saját elhatározásával a te méhedbe költözött, testben megjelent, s engem, aki korábban a leggonoszabb csaló csábítására egykor enyészetre jutottam, átistenített.
[/]
[OD9]
[T8]Hogy a te szent földi életedet, mennybe jutásodat és örömödet szent énekekkel magasztalhassuk, szabadíts meg minket imádságaiddal a szenvedésektől, a szorongásoktól és a megpróbáltatásoktól, magasztalásra méltó főpap és pásztor!
Mint a valódi szőlőtő vesszeje, erények fürtjeit sarjadztad, melyek csodák mustját csorgatták. Akik ebből hittel isznak, meggyógyulnak, betelnek örömmel, és mindenkor magasztalnak téged, szentéletű Leó.
Tested a szent és szeplőtelen Lélek templomává lett, s most annak a szent templomnak a belsejében pihen, melyet Lucia vértanúnő tiszteletére és dicsőségére emeltél, Leó atya, s csodák folyamát fakasztja nekünk, kik buzgósággal ünnepiünk téged.
Ragyogó napként tűntél fel, erényeid fényével mindenkor ragyogóvá teszed az egész földet, s átköltöztél a kimondhatatlan világosságba, végtelenül boldog Leó. Szabadítsd meg ezért a szörnyű sötétségtől mindazokat, akik megünneplik a te ragyogó emlékedet!
[M]Félek a te második eljöveteledtől, egyetlen Király, és rettegek, számtalanszor vétettem ellened, s bünbánattartás során sem javultam meg. De te, jóságos Jézus, téríts meg és üdvözíts engem, szent anyád kedvesen fogadott könyörgésére!
[/]
[EXA]
[T2]Krisztus Egyháza világítónak, tanítónak és nagy főpapjának ismer el téged, szent főpap, mert gyermekeit jól kormányoztad, szentéletű atya, üdvösséges legelőre vezetted, s az eretnekeket mint a pusztai vadakat, elűzted, istenszerető Szent Leó!
[M]Katánia teljes fénnyel ragyogó, tündöklő csillaga, a Szentháromság titkának beavatottja, a csodatevő Leó főpap világosan valóságos Istenszülőnek hirdetett téged elméjével, leikével, testével. Mi is fényesen magasztalunk téged, Isten Anyja!
[//]
[02.21]
[OD1] Kánon ódák
[T8]Mindenkor magasztalunk téged, az önmegtagadás magasságában felragyogott, fényes szellemi csillag, boldog Timót atya, ki megvilágosítod a hívek szívét.
Lelked szemét szüntelenül Istenre emelted, a nemtörődömség álmát lelkedből elűzted, szent hellyé és templommá lettél, Timót atya!
A gonosz lélek csapdáit alázatosságoddal összezúztad, sértetlenül kimenekültél belőlük, és Istenhez emelkedtél, az ő dicsőségét élvezed mindörökké, boldog Timót atya!
[M]Magasztaljuk dicshimnuszokkal a szűz Istenszülőt, aki megmagyarázhatatlan módon méhében foganta a mindenség alkotó Istenét, s testben valóban meg is szülte, és szűzen maradt.
[/]
[OD3]
[T8]Mindenkin megkönyörültél részvéteddel, második Ábrahámmá lettél, a bárhonnan is hozzád csatlakozókat mindenkor felkaroltad, s ezzel a mindenség Istenét szolgáltad, Timót!
Sanyargattad tagjaidat, melyek földiek, miként az apostol mondja, s a mennyei élet részesévé lettél, emlékezzél meg ott mindenkor a te tisztelőidről, atyánk!
Cselekedeteid napkeletével le nem nyugvó nappá lettél, atyánk, küzdelmed sugaraival mindenkor megvilágítod a föld határvidékeit, és eloszlatod a démonok sötétségét.
[M]Tisztaságos Szűz, a királyok királyának édesanyja, törd össze bűneim bilincsét, és imádságaiddal vezess engem a bűnbánat útjára!
[/]
[KTH] Kánon kathizma
[T4]Testedben szűz voltál, * az Alkotóval szemben hűségesnek bizonyultál, * szentéletű atyánk! * Azért most együtt örvendezel az okos szüzekkel, * hited miatt a szentéletű atyák karával együtt vagy, * reánk pedig csodákat árasztasz.
[M][T4]Sietve jöjj elénk, * míg a téged káromló ellenség rabságába nem esünk, * mely ellenünk ármánykodik, Krisztus Istenünk! * Verd le kereszteddel az ellenünk támadókat, * hadd ismerjék meg az igaz hit erejét, * az Istenszülőnek közbenjárása által, * egyedüli Emberszerető!
[/]
[OD4]
[T8]Imádságaidból mindenkor erőt mentettél, s a szellemi ellenség íját és nyilait, mint a gyermekek játékíját, semmibe vetted, dicséretreméltó Timót atya!
A mi üdvösségünket végrehajtó Krisztus ábrázolását őreá vonatkoztatva tisztelted, az ikonok tiszteletét tagadók kínvallatásának próbatételét kiállottad, Istenben bölcs Timót!
Isten dicsőítésében mindenkor megingathatatlan szoborhoz hasonlítottál, s az imádság óráiban semmiképpen sem engedtél nyugalmat magadnak, Timót!
[M]Kisdednek szülted meg a földön azt, aki az Atyától kiáradás nélkül öröktől fogva született, szentséges Anya, keresztények gyámolítója.
[/]
[OD5]
Megtisztult lélekkel ott állsz a Szentháromság színe előtt, a belőle áradó fényözönben ragyogsz, s mindenkor megvilágosítasz minket, kik a lelki szenvedélyek sötétségében vagyunk, boldog atyánk!
Testedet önmegtagadással, lelkedet szenvedélytelenséggel ékesítetted, a mindenség Királyának szolgálatában letél ismeretessé, tőle nyilvánvalóan a csodatételek ajándékát kaptad, Timót!
Nem kíváncsi szándékkal, hanem őszinte szívvel kérte közbenjárásodat hűséges szolgája által a hozzád folyamodó, meddő nő, s gyermektelen létére sok gyermekűvé lett, és magasztalta Krisztust, a mi Istenünket.
[M]Az, aki a magasságban lakik, a te méhedben lakozott, s téged az egeknél tágasabbá tett, Istenszülő Mária. Esedezzél hozzá szüntelenül mindnyájunkért, Isten jóságos Jegyese!
[/]
[OD6]
Szüzességed méltóságát szépen megőrizted, nővel életedben négyszemközt sohasem voltál együtt, mert az ebből téged érhető ártalmas következményt egészen távol tartottad magadtól.
A szellemi révbe beérkeztél, a bűnös gyönyörűségek hullámverésén hajótörést nem szenvedtél, a Szentlélek életadó fuvallatával jól hajóztál, minden dicséretre méltó, végtelenül boldog Timót!
Elvonultál a zsoltár szavai szerint, hegyvidéken tartózkodtál és a pusztában lakoztál mindaddig, amíg be nem siettél az Isten mennyei városába, bölcs Timót!
Senkivel nem történt meg, aki szilárd hittel kérte imádságodat, hogy meg nem kapta volna, amit kért, háromszorosan boldog, mert az Isten téged méltóképpen felmagasztalt, szentéletű atyánk!
[M]Az, aki körülhatárolhatatlanul a kerubok vállán ül, testben, de nem istenségében körülhatároltként a te méhedben lakozott, s belőled jött elő, hogy üdvözítsen engem, teljesen Szeplőtelen!
[/]
[KNT] Konták
[T4]Mint teljes fényű hajnalcsillag tűntél fel, * hogy a hívők szívét megvilágosítsd * csodálatos erényeiddel, * csodatevő, istenszerető Timót!
[/]
[OD7]
Könnyek harmatával eloltottad a szenvedélyek lángját, csodák kegyelmét buzogtattad, s azokkal letisztítod a szenvedések szennyét, Timót!
Az igazi isteni boldogság részesévé lettél, a szelídek földjét örökségül kaptad, a választottak örömével beteltél, szentéletű!
Vidám arccal, őszinte szívvel társalogtál tanítványaiddal, s hamisság nélkül a szentség mintaképe voltál, szentéletű atya!
Kérj bűnbocsánatot azoknak, akik buzgón megünneplik a te elköltözésed szent emléknapját, hiszen bizalmasan szólhatsz Istenhez, végtelenül boldog!
[M]Áldunk téged mindnyájan, kiket megváltott az ősi átoktól a te legszentebb szülötted, egyetlen áldott, szeplőtelen Istenszülő!
[/]
[OD8]
A szenvedélyeket sok önmegtagadással, figyelmes virrasztással irtottad, szívedet vizsgálva az erényben mindenkor előrehaladtál, a végtelen életben és az enyészhetetlenségben dicsőségről dicsőségre jutottál, szentéletű atya!
Imádságodat tömjénáldozat gyanánt ajánlottad tiszta lélekből a legtisztább Istennek, szentéletű, csodatevő tehetséget kaptál tőle érte, hogy a démonokat elűzhesd, és hogy az emberek betegségét meggyógyíthasd.
Gonoszságot gyűlölő és ártatlan, részvéttel teljes, szelíd és igazsággal ékes, szentéletű és feddhetetlen, minden igazságtalanságot kerülő, a szerzetesek oszlopa voltál, atyánk, azért mi hívek, mindörökké tisztelünk téged.
[M]Csak téged választott ki magának az Atya Igéje, Jákob ékessége, hogy a te méhedben lakozzon, és miként jónak látta, minden embernél ékesebben jött elő, Legtisztább, hogy  megtisztítsa elsötétült természetünket.
[/]
[OD9]
Megszentelés szentélye, töredelem forrása, együttérzés folyója, szeretet végtelen tengere, az Úr igaz szolgája, a mennyország polgára, angyalok lakótársa, csodák buzogtatója voltál, ó bölcs!
Többre becsülted a könyörületességet az ítéletnél, nem vetetted meg az idegent, szívedet mindenki előtt szívesen megnyitottad, az árvák atyja, az özvegyek pártfogója voltál, a ruhátlanokat felöltöztetted, az éhezőket tápláltad, szentéletű atya!
A földről az égbe költöztél, s ott folytattad azt az életet, melyet testben járva éltél, bűnbocsánatot kérsz számunkra, akik híven tiszteljük a te szent emlékedet, szentéletű!
A te tiszteletreméltó ereklyéd gyógyulások folyamát buzogtatja mindenkor nekünk, s az elapasztja mindenféle szenvedély kiáradását, és megöntözi a lelket isteni bő termésre, Szent Timót, Krisztus szolgája!
[M]A te szavadat követve, nemzedékről nemzedékre mindenkor boldognak hirdetünk téged, boldogságos! Mert az igazán boldog Istent szülted, szeplőtelen tisztaság! Azt, aki igazán boldoggá teszi mindazokat, akik neki szolgálnak.
[//]
[02.22]
[OD1]
[T8]Szent vértanúk, kik a vértanúság kegyelmének fényével tündököltök, s a nagy világosság előtt, teljes fényben ragyogva, buzgón ott álltok, szüntessétek meg a mi mindenható Istenünk kegyelmével lelkünk sötét homályát és szenvedélyeink téli viharát!
Ott áll a vértanúk serege a mindent látó Isten előtt, utána való vágyakozást oltanak a lelkekbe, feláldozzák a gonoszság béklyóját, bűnbocsánatot biztosítanak mindazoknak, akik híven magasztalják őket.
Az isteni tűztől lángra lobbantatok, bajnok vértanúk, szellemi erővel lelketeket megedzettétek, a sokistenhit pozdorjáját mint szikrák megégettétek, és az igaz vallásosság fényét világító toronyként árasztjátok a véghatárokra.
Azok, akik bajnoki küzdelmükkel a gonoszt nyilvánosan legyőzték, hosszú időn keresztül félénken elrejtőzködtek, s ma a nyilvánosság elé kerülnek, az istenszerető főpap kezén együtt vannak, s a világnak üdvösséget szereznek.
[M]Szabadíts meg engem a látható és a láthatatlan ellenségtől, Szűzanya, ki a láthatatlan Isten-Igét látható alakban megszülted! Csöndesítsd le a te nyugalmaddal szenvedélyeim háborgását, az emberiség egyetlen gyámolítója!
[/]
[OD3]
[T8]Az isteni szeretettől lángra lobbanva az istentagadás tüzét véretek áradatával eloltottátok, ó vértanúk, világosságot árasztva felragyogtatok, s csillagokként az ég alatt mindent megvilágosítottatok.
Gyógyulások sugarait ragyogtatja a vértanúk tündöklő földi maradványa azokra, akik hittel odajárulnak, mert kegyelmet merítenek a vértanúk az Üdvözítő forrásaiból, akinek önkéntes szenvedését buzgón követték.
A hit bástyatornyai, Krisztus áldozatai már igen hosszú időn keresztül rejtőzködtek, de most a nyilvánosság elé léptek, ott vannak együtt, szentül, istenesen a főpap kezében.
[M]Üdvözlégy egyetlen, ki a mindenség Urát szülted! Üdvözlégy, ki az embereknek az életet közvetítetted! Üdvözlégy beárnyékozott, vágatlan hegy! Üdvözlégy teljesen szeplőtelen, a hívek erőssége!
[/]
[KTH]
[T1]Az eltévelyedés sátáni művét még nyíltan megsemmisítettétek, * de aztán sok éven át titokban rejtőzködtetek, * később nyilvánosan elénk léptetek, dicsőséges vértanúk! * A mi lelkünk szenvedélyeit meggyógyítjátok, * és a testi fájdalmakat is Istenünk dicsőségére orvosoljátok.
[M]Vezéreld küszködő lelkemet, szeplőtelen Tisztaság, * és könyörülj meg rajta, * mert sok-sok vétkem miatt a kárhozat mélysége felé siklik, * a halál félelmes óráján pedig szabadíts meg * a démonok vádaskodásától és minden gyötrelemtől!
[/]
[OD4]
[T8]A te áldozatod és önként vállalt halálod után vágyódott a bajnokok serege, Életadó, mindenféle szenvedést magára vállalt, és bejutott a te isteni örömödbe, ahol már nincs fájdalom, és ahol hálásan ezt zengi: Dicsőség a te hatalmadnak, Emberszerető!
A szent vértanúk magukra öltötték a kereszt pajzsát, erőt merítettek Isten szeretetéből, és megbontották az ellenség zárt sorait, közben pedig lelkesen zengték: Dicsőség a te hatalmadnak, Emberszerető!
Erényeitek szépségével ékeskedtetek, vértanú véretekkel pirosra festett köntösbe öltözködtetek, kormánypálcaként a kereszt győzelmi jelét hordoztátok, s valóban méltóvá lettetek, hogy Krisztussal együtt uralkodjatok, boldog reménység birtokosai!
[M]Istennek áldott, szeplőtelen Anyja, bajnokok szent dicsekvése, ki mennyeivé tetted a mi természetünket, melyet elvetetté tett a kígyó fondorlata, ments meg az élet minden botrányától, és méltass arra, hogy elnyerjem az üdvösséget!
[/]
[OD5]
[T8]Te, Üdvözítőm, megőrizted szentjeidnek hosszú időn át elrejtett csontjait, most pedig, amint jónak láttad, a nyilvánosság elé tártad azokat néped megszentelésére és üdvösségére, Ige, és a téged káromló ellenség megszégyenítésére.
A csalárdság fagyát a hit melegével fölolvasztottátok, dicsőségesek! A sok szenvedés szövevényes vadászhálóján átmentetek, a szeretet szárnyán a magasságbeli városba repültetek, s ott dicsőséggel telve megnyugodtatok.
A kínok keménysége közepette a kemény harcosok az ellenség minden esztelenségét elvetették, amikor kifeszítették és felfüggesztették őket, mikor pedig tűzzel sütögették őket, az istentagadás egész bozótját fölperzselték a kegyelemben.
[M]A magasságbeli erőknél is följebbvalóvá lettél, Isten kedveltje, mert méhedben fogantad az Igét, ki igéjével a mindenséget alkotta, s meg is szülted őt, aki az Atyától kiáradás nélkül, öröktől fogva született, ó Szeplőtelen!
[/]
[OD6]
[T8]Liliomokként sarjadtatok a szellemi völgyekben, s mindenkit betöltöttetek istenes illattal, hírnevesek, lelkünktől minden rossz szagot egészen messze űztök, magasztalásra méltó bajnokok!
Mikor tagjaikat levágták, és mindenféle eszközzel gyötörték őket, a te nemes bajnokaid, ó Ige, az igazi állhatatosság tőrével összevágták az ellenséget, mely nem ismert el téged, és ők magasztaltak téged.
A vértanúk vére meggyógyítja a lelkek sebét és erősen megsebzi az ellenséget, ingyenes gyógyszerévé lesz a Szentlélek erejével azoknak, akik buzgón imádkoznak.
A főpapnak, aki nagy buzgósággal eltemetett titeket, esdjetek az Üdvözítőtől égi kegyelmet, vértanúk!
[M]Belőled jelent meg a halandóknak a megtestesült Isten, aki a maga gazdagságában magára vette az én koldus természetemet, hogy megnyissa előttem a halhatatlanság útját, Szeplőtelen!
[/]
[KNT] Konták
[T4]A földből üstökös módjára felragyogtatok, * az istentagadás egész homályát eloszlattátok, * a híveket megvilágosítottátok, szent vértanúk, * a Szentháromság élharcosai! 
[/]
[IKS] 
Tövisek között nyíló rózsaként virágzik a ti földi maradványotok. Az igaz hit jó illatát árasztjátok a világra, dicsőséges és szent vértanúk, a világ szépségét megtagadtátok, a kínokat szépen elviseltétek, a törvényszegő királyoknak ellenszegültetek, a mindenség Királyát és Uralkodóját pedig bátran hirdettétek. Azért most az égi szépségeket szemlélitek. Esedezzetek az Uralkodóhoz érettünk, kik megünnepeljük a ti emléketeket, istenes vértanúk, a Szentháromság élharcosai!
[/]
[OD7]
[T8]Már régóta ismeretesek voltatok ugyan a Teremtő előtt, akik egykor vértanúságba mentetek, és előlünk teljesen elrejtőzködtetek, most azonban ismeretesekké lettetek előttünk is, hírneves vértanúk, és mi zengjük: Áldott a mi atyáinknak Istene!
Merítsétek ma, emberek, a vértanúk ereklyéinek szellemi csatornájából buzgó forrás üdvösséges vizét, és zengjétek annak, aki megdicsőítette őket: Áldott a mi atyáinknak Istene!
Sok kín árán a világosság hajlékává lettek, esztendőkön át titokzatos rejtekhelyen rejtőzködtek, aztán meg a mélységből fáklyaként felragyogtak a te bajnokaid, Krisztus, és megvilágosítanak minket.
[M]Próféták előre hirdették a te titkod mélységét, Leányzó! A te szent véredből megtestesült Istent méhedben hordoztad és kettős természettel megszülted a mi megváltásunkra és üdvözítésünkre.
[/]
[OD8]
[T8]A vértanúk a szellemi szőlőtőke hajtásai voltak, az istenismeret fürtjeit sarjadzották nekünk, s a halhatatlanság borát elegyítették mindenkinek, hogy elvegye a lelki bajok mámorát, és hangoztatták: Papok, dicsérjétek, és népek, magasztaljátok Krisztust mindörökké!
A vér áradatával elapasztották a bálványimádás őrületének folyamait, és elhamvasztották az istentelen parancsra gyújtott tüzet Krisztus dicsőségének bajnokai, s bőségesen megöntöztek minden lelket, amelyik zengi: Papok, dicsérjétek, és népek, magasztaljátok Krisztust mindörökké!
A főpapok színe-virága szent sugallattól indíttatva közös nyugvóhelyre tett titeket, végtelenül boldogok, esztendőnként megünnepli ennek emlékét, s az egész papi sereggel zengi: Ifjak, áldjátok, papok, dicsérjétek, és népek, magasztaljátok Krisztust mindörökké!
[M]Lélekben megszentelődve megszülted a Szentekben nyugvó Szentet, szeplőtelen Istenszülő, az egyetlen jótevő Istent, ki megszenteli mindazokat, akik híven zengik: Ifjak, áldjátok, papok, dicsérjétek, és népek, magasztaljátok őt mindörökké!
[/]
[OD9]
[T8]Egymást serkentették az életre, s magukat is bátorságra biztatva a kínokat elviselték a bajnokok, és így kiáltottak: Íme, itt van a kellő idő! Álljunk ki, és győzzük le az ellenséget! Krisztus, a küzdelem bírája, kit érettünk szenvedésre vittek, nyújtja a koszorút!
Fölemeltek a fára, Isten Igéje, és vértanúk seregeit vonzottad magadhoz, s azok bemutatták a te szenvedésedet és halálodat, melyet irántunk való könyörületességből önként magadra vállaltál, Uralkodónk! Azért áldozták fel magukat áldozati ajándékként az utánad vágyódó, nemes harcosok.
Hírneves bajnok vértanúk, kik méltóvá lettetek arra, hogy Krisztussal örvendetesen együtt uralkodjatok az égben, kérjétek az uralkodónak a győzelmet, a főpásztornak pedig és mindazoknak, akik ma híven magasztalnak titeket, lelkük üdvösségét!]
[M]Nagyasszony, a szellemi Nap felhője, űzd el, kérlek, lelkem felhőjét, Isten ajtaja, nyisd meg nekem a megigazulás ajtaját! Szent Szűz, vezess a jó útra, és szabadíts meg a gonosznak igen sokféle cselvetésétől!
[//]
[02.23]
[OD1]
[T2]Egymást serkentették az életre, s magukat is bátorságra biztatva a kínokat elviselték a bajnokok, és így kiáltottak: Íme, itt van a kellő idő! Álljunk ki, és győzzük le az ellenséget! Krisztus, a küzdelem bírája, kit érettünk szenvedésre vittek, nyújtja a koszorút!
Fölemeltek a fára, Isten Igéje, és vértanúk seregeit vonzottad magadhoz, s azok bemutatták a te szenvedésedet és halálodat, melyet irántunk való könyörületességből önként magadra vállaltál, Uralkodónk! Azért áldozták fel magukat áldozati ajándékként az utánad vágyódó, nemes harcosok.
[Hírneves bajnok vértanúk, kik méltóvá lettetek arra, hogy Krisztussal örvendetesen együtt uralkodjatok az égben, kérjétek az uralkodónak a győzelmet, a főpásztornak pedig és mindazoknak, akik ma híven magasztalnak titeket, lelkük üdvösségét!]
[M]Nagyasszony, a szellemi Nap felhője, űzd el, kérlek, lelkem felhőjét, Isten ajtaja, nyisd meg nekem a megigazulás ajtaját! Szent Szűz, vezess a jó útra, és szabadíts meg a gonosznak igen sokféle cselvetésétől!
[/]
[OD3]
[T2]A zsoltáros szavával élve, bőven termő olajfává lettél, Isten követe, Polikárp, az Úrnak házában, hiszen igehirdetésed örömet sugárzott.
Elmédet lelkiismeretesen Üdvözítő rendelkezéséhez igazítottad, s méltán az ő Egyháza jeles pásztorává lettél, Isten legboldogabbja!
Teljesen Krisztusnak ajánlottad magadat a vértanúságban eleven áldozatként, lelkiismeretednek engedelmeskedő vértanúságodat pedig már előzőleg is megvívtad önmegtagadással, végtelenül boldog!
[M]Leráztad halandóságunk porát, megszülted a valódi halhatatlanságot, ó Szűz, és szüléseddel megszőtted nekünk az enyészhetetlenség köntösét.
[/]
[KTH]
[T8]Lelkedben a kegyelem szőlőjét valóban jól megtermetted, * a hit igéjét jó borként csorgattad, * és vele megvidámítottad minden hívő lelkét, * a csodák végtelen tengerét árasztottad. * Életedet tűzben fejezted be, * és méltóvá lettél az örök világosságra, * vértanúk ékessége, bölcs Polikárp atya! * Esedezzél Krisztus Istenhez, * hogy adjon bűnbocsánatot azoknak, * akik buzgón megünneplik a te szent emlékedet!
[M]A szellemi napnak felhője, * az isteni fény aranyos szövétneke, * tisztaságos, szenny nélküli és szeplőtelen Nagyasszony! * Tedd fényessé, kérlek, a szenvedélymentesség fénysugaraival * szenvedélyektől elvakított szívem homályosságát, * s a bűnbánat vizével és a töredelemnek könnyeivel * mosd le, kérlek beszennyezett lelkemet, * hogy buzgón ezt kiálthassam neked: * Esedezzél Krisztus Istenhez, * hogy adjon nekem bűnbocsánatot, * méltatlan szolgádnak, aki mégis benned reménykedik.
[/]
[OD4]
[T2]Az erények teljesen bő termését hoztad, az Úr előtt bőven termő növénynek bizonyultál, Polikárp atya!
Tökéletes, teljesen elégő áldozatként, tiszta áldozat gyanánt mutattak be a mindenség Üdvözítőjének, Polikárp atya!
A népet istenfélelemmel vezetted az istenismeret világosságához, és az istentagadás ködét elűzted, szentéletű!
Magasztaljuk, dicsőséges, a te lelked állhatatos erősségét és küzdelmeid legyőzhetetlenségét.
[M]Tedd világossá sötét lelkemet világosságoddal, Szeplőtelen, ki a személyes világosságot szülted!
[/]
[OD5]
[T2]A Szentlélek sugara megvilágosította elmédet, szentéletű, s a fellobbanó tűzzel jelképesen is érthető beavatást nyertél a titokba, hogy tűzhalált fogsz halni, istenszerető!
Élet vizét kaptad a boldogság folyójából, szentéletű, a szeretett tanítvány oktatott, aki a bölcsesség mélységéből merített.
Gazdagságot, fényes dicsőséget, magas életkort, enyészhetetlen életet adott neked Krisztus, az igazi bölcsesség, ó atyánk, mert te különösen is szeretted őt.
[M]Az Ősöreg a te megszentelt méhedbe szállt alá, mint harmat a gyapjúra, Legtisztább, és új Ádámként jelent meg az Emberszerető.
[/]
[OD6]
[T2]Meghaltál, isteni szózatú, az egész világnak, s egyedül csak Krisztusnak éltél és szolgáltál, Krisztushoz költöztél, és enyészhetetlen élet gyümölcsét kaptad.
A világosság és a béke fiának bizonyultál, ó boldog, és helyes úton jártál, hiszen az éjszaka elsőszülöttjének és ellenségnek bélyegezted Markiont.
Elménkbe véstük, atyánk, igéidet, s elfordulunk minden gyalázatos eretnekségtől és a két őselvet szolgálók istentelen, gonosz gyülekezetétől.
[M]Méhedben fogantad, Szeplőtelen, a szeplőtelen Bárányt, aki elveszi a világ bűnét. Esedezzél hozzá, hogy adjon a te szolgáidnak bűnbocsánatot!
[/]
[KNT]
[T1]Szellemi gyümölcsöket ajánlván föl, bölcs Polikárp, az Úrnak, * az istenes erényekben, boldog főpásztor, méltán tündököltél! * Azért mindazok, kiket igéiddel megvilágosítottál, * a te dicséretreméltó emlékedet énekeljük ma, * az Urat dicsőítvén.
[/]
[IKS]
A hasznos bölcsességből merítettél, s annak istenismeretével betöltötted nyájadat, a legszentebb, kifejezhetetlen Istenség hármasnapú fényét ragyogtattad, és világosan hirdetted, hogy az Atya nemzetlen, a Fiú született és a Szentlélek származott, egy az istenség és egy a dicsőség. A bálványimádás istentelenségét elhárítottad lábad elől, dicsőséges atya. Érett gyümölcsként a hívek lelkét ajánlottad Istennek, akiben megkeresztelkedtünk, akiben hiszünk, akit Urunkként dicsőítünk.
[/]
[OD7]
[T2]A tűzbe kemény elhatározással belementél, dicsőséges, mint az a három ifjú, amelyik a kemencét anyagtalan tűzzel harmatossá tette, a tűz közepében pedig meg nem égtél, hanem hangoztattad: Áldott vagy te, atyáinknak Istene!
Boldog vagy és most már jó dolgod van, ott lakozol, ahol az igazak hajléka van, ahol a vértanúk serege, a bölcs apostolok kara él, s ahol ezt hangoztatják: Áldott vagy te, atyáinknak Istene!
A korábban még terméketlen lelkeket, már mint bőven termőket, Krisztusnak ajánlottad, a Szentlélek segítségével megművelted őket, a bőven termő magvat beléjük vetetted, és megtanítottad őket, hogy ezt hangoztassák: Áldott vagy te, atyáinknak Istene!
[M]Te a mindenséget bölcsen kormányozó Istennek férfit nem ismerő Anyjává lettél, egyetlen szeplőtelen Szűzanya, azért buzgósággal hangoztatjuk neked, Szent Szűz, és mondjuk: Áldott vagy te, ki a testben eljött Istent hordoztad!
[/]
[OD8]
[T2]Krisztus titokzatos, szent szolgálatát buzgón elvégezted, magad is szellemi áldozattá lettél Isten számára, mégpedig kedvesen fogadott, értékes termésáldozattá, háromszorosan boldog Polikárp!
Késő öregségedben fiatalos bátorságot tanúsítottál, lelkületedet a kereszt erejével az isteni küzdelemre serkentetted, istenszerető, Krisztus fölszentelt vértanúinak drága kincse!
Rátámaszkodtál a keresztre, méltán öltötted magadra a főpapi ékességet, atyánk, bementél saját véreddel az Isten templomába, hogy megjelenj Krisztus, a főpásztor előtt.
Krisztusért áldozattá lettél, mint kijelölt kos, szent főpap, követted őt kínszenvedésében, részesévé lettél az ő dicsőségének és társörököse országának.
[M]Az élet pusztájában bolyongok, de te légy számomra világosságot árasztó tűzoszlop és mennyei örökségbe vezető fényes felhő, tisztaságos Istenszülő, szeplőtelen Szűz!
[/]
[OD9]
[T2]Felragyogott a te fényes emlékünneped, s megvilágosítja azoknak a lelkét, akik buzgón megünneplik azt, és mindenkit az isteni világosságkiáradás részesévé tesz, isteni ihletésű atyánk. Méltóképpen, szent dalokban magasztaljuk, istenszerető, a te emlékedet.
A szent angyalok égi karával az Uralkodó trónja előtt állsz. Esedezzél hozzá, hogy jöjjön segítségünkre, s mi az ő üdvözítő szenvedését és feltámadását fényesen, mindenféle erénnyel ékesen megünnepelhessük.
A Szentháromságot már világosan és nem jelképekben szemléled, mint azelőtt ismerted. Elvált lelked az anyagtól, s kiszabadultál az enyészet bilincseiből, és tisztán szemléled Istent, boldogságos Polikárp!
Buzgón közbenjárónknak kérünk téged Krisztus előtt, bölcs Polikárp atya, te koszorút hordozó, ki a pályafutást bevégezted, az Isten jobbjából győzelmi jutalmat kaptál, és a híveket világossággal töltöd be.
[M]Téged Istenszülő Szűz, az Ige édesanyja, számunkra az örök isteni élet közvetítője, az igazság Napjának felragyogtatója, mi hívek szent dalokkal egy szívvel-lélekkel magasztalunk.
[/]
[EXA]
[T2]Sok termést hoztál Krisztusnak, bölcs Polikárp: azokat az embereket, akiket megmentettél a démoni téveszmétől, angyalokkal egyenlő rangú, dicsőséges fölszentelt vértanú, apostolok lakótársa! Velük együtt emlékezzél meg, atyánk, buzgó tisztelőidről!
[M]Leomlott, Szűzanya, az ellenségeskedés válaszfala, s mi, halottak, az angyalok közé kerülünk szülötted révén, Isten Anyja. Most adj erőt, hogy a böjtölésben előrehaladjunk és a te Fiad harmadnapi feltámadásának tisztán hódolhassunk!
[//]
[02.24]
[OD1]
[T6]Jertek, hívek, dicsőítsük magasztaló nyelvvel és a mindenható Szentlélek indíttatására szeplőtelen ajkakból áradó csengő szóval, lelki énekekkel az Igének hangját, az Előhírnököt!
Békességben és nyugalomban él Krisztus Egyháza, és biztos kormányzás alatt áll azoknak végtelen sokaságával, akik a te ünnepi szent énekedet zengik, Előhírnök!
Isten elvehetetlen kincsként adta nekünk az Előhírnök isteni ihletésű fejét. Ezt tiszteljük mindnyájan, méltóképpen, az egész nép együtt, ó hívek!
[M]Alkotódat fogadtad méhedbe, Tisztaságos! Azt, aki önszántából, a te magtalan méhedből testesült meg felfoghatatlan módon. Azért valóban a teremtett világ Nagyasszonya vagy.
[/]
[OD3]
[T6]Meddő méh isteni sarjként hozott a világra téged, hogy mint násznagy a nemzetekből kialakuló Egyházat Krisztushoz, a valóságos Istenhez és Vőlegényéhez vezesd.
Isteni szózatú hangodat még karddal sem némíthatja el a szerencsétlen, házasságtörő asszony, mert te előadod nekünk a föld alól a te szent fejedet, János előhírnök!
Fényes örömünnepet ül ma és magasztal téged szerető városod, mert rátalált a titokzatos kincsre, a gyógyulások el nem apadó forrására, a te fejedre, Előhírnök!
[M]A te isteni szülésed csodája, Tisztaságos, a természet egész rendjét felülmúlja, mert csodálatos módon Istent fogantad méhedben, és a szülés után is mindenkorszűz maradsz.
[/]
[KTH]
[T8]Az Előhírnök fejét kincstárba helyezett drága kincsként őrizték, * edényben rejtőzött az Ige szava, mint a föld mélyére vetett mag, * kikelt és isteni életet termett. * Ennek megtalálását tiszteljük mindnyájan, * és dicsőítsük Krisztust, ki a gyógyítások kegyelmi ajándékát adta neki!
[D]Mint drágagyöngyöt a föld alá rejtették a Keresztelő fejét edényben, * de isteni fényt sugárzó fáklyaként felragyog, és csodát művel az egész világ számára. * Szépséges hajnalként mint a Napnak Előhírnöke tündökölteti a Napot, * s a nem alkonyodó világosságot újra jelzi nekünk,, és így szól: * Íme az Isten Báránya!
[M]Megértvén a titokteljes parancsolatot, * József hajlékában sietve megjelent a testnélküli, * és így szól a Szeplőtelennek: * „Aki leereszkedve meghajlítja az egeket, * változás nélkül teljesen benned helyezkedik el. * Őt látom méhedben szolgai alakot ölteni, * ezért megdöbbenve kiáltom neked: * Üdvözlégy Istennek szeplőtelen Jegyese!
[/]
[OD4]
[T6]Az Ószövetség pecsétje voltál, s a próféták sorát bezártad, és az Újszövetség szeplőtelen vőfélyévé lettél, Előhírnök!
Teveszőr rongyba burkolva rejtették el a te tiszteletreméltó és drága fejedet, holott te királyi bíborköntösben örvendezel, Előhírnök!
Szent fejedet egy hontalan idegen, a jöttment szegény a te szent intésedre, János, kimeríthetetlen kincsként magához vette.
Esedezzél, bölcs Előhírnök, hogy a téged tisztelő város mindenkor megvilágosuljon a Szentlélek fényével, és az angyalokkal együtt büszkélkedjék a te ünnepeden!
[M]Halált hozott reám a fáról való ízlelés, de a tőled megjelent Úr felállította, Tisztaságos, az élet fáját, és a Paradicsom boldogságának örökösévé tett engem.
[/]
[OD5]
[T6]Nem ingadozó nádszál voltál, Keresztelő, mely a gonosz lélek kísértő szelére ide-oda hajlong, hanem a szent nép megingathatatlan tornya, hiszen Illés erejével és lelkületével tűntél fel!
Azt, aki az általad megkeresztelt Krisztus istenségét megvetette és dicsőségét kisebbítette, s a benned működő isteni kegyelem elől is elzárkózott, méltán űzték el az Isten népéből.
Kimeríthetetlen forrás ajtaját nyitottad meg előttünk, kik buzgón magasztalunk téged, dicséretreméltó Előhírnök, s az az isteni kegyelem vizét és a gyógyulások mindenkit megörvendeztető folyamát fakasztja.
[M]Ékes lelked szellemi szépségét viselted s a szüzesség pecsétjét hordoztad, azért Isten jegyesévé lettél, szent Szűz, és tisztaságod fénysugarával az egész világot besugároztad.
[/]
[OD6]
[T6]Prófétának mondott téged Krisztus, az igazság, sőt prófétánál is nagyobbnak, az élet Keresztelője és Előhírnöke, mert láttad azt, akit a törvény és a próféták előre hirdettek.
Nem rejtőzködhetett a csodák forrása, a kegyelem kincsesháza, a te dicséretreméltó fejed, Keresztelő, Próféta és Előhírnök, hanem előkerült, és gyógyulás forrását ontja.
A te Krisztust szerető és hírneves városodnak boldog dicsekvése, ragyogó ékszere és üdvösséges védőpajzsa a te tisztaságos és szent fejed, Előhírnök!
[M]A próféták között a nagy Mózes a frigyszekrénnyel, az asztallal, a szövétnekkel, az arany vödörrel jelképesen téged mutatott be előre, s jelezte, hogy belőled testesül meg a Magasságbeli, Szűzanya!
[/]
[KNT]
[T2]Isten prófétája és a kegyelem Előhírnöke, * fejedet, mint szentelt rózsát, a földben megtalálván, * teáltalad mindenkor gyógyulást nyerünk, * mert mint egykor, most is hirdeted a világnak a bűnbánatot.
[/]
[IKS]
Maga az Úr tett tanúbizonyságot felőled, János, hogy minden földi halandónál feljebbvaló vagy, azért félve ajánlom neked magasztaló énekemet. De a buzgóság ösztönzésére merészen mégis megpróbálok éneket zengeni neked. Ne utasíts vissza, mint méltatlant, hanem segíts, hogy így megkoszorúzhassam szent fejedet, Hírneves, mert az most is hirdeti a világnak a bűnbánatot.
[/]
[OD7]
[T6]A Szűz Sarjadéka az asszonyok minden szülöttjét fölülmúlónak hirdetett téged, mert testnélküliek módjára angyali életet éltél az ő színe előtt, és zengted: Áldott vagy te, atyáinknak Istene!
A legszentebb Lélek beavatottjaként jöttél elő a pusztából mint hajnalcsillag, s mint a világosság angyala megtanítottál minket, hogy zengjük: Áldott vagy te, atyáinknak Istene!
A meddő méhből felismerted a Szűz méhében lakozót, figyelmeztetted is erre anyádat, Előhírnök, és röpösve így kiáltottál feléje: Áldott vagy te, atyáinknak Istene!
Valóban boldog most a városok között az, amelynek te vagy a védőszentje, Krisztus dicsőséges Előhírnöke, azért ünnepelve zengi: Áldott vagy te, atyáinknak Istene!
[M]Rajtad keresztül tündöklő fény áradt ki az egész földkerekségre, Szűzanya, mert a mindenség teremtő Istenét szülted. Könyörögj hozzá, Tisztaságos, hogy küldjön reánk, híveire is, bőséges kegyelmet!
[/]
[OD8]
[T6]Az elhagyatott szívekhez kapott küldetést a kiáltó szava, az Előhírnök, és buzgón hirdette az Isten Fiába, a valóságos Istenbe vetett hitet, akit mi magasztalunk mindörökké.
Készítsétek elő életszentséggel az Úr útját – mondja most is az Előhírnök –, mert ő eljön az Atyával és a Szentlélekkel, hogy lelkünkben lakjék mindörökké!
Már az anyaméhben megszentelt téged az isteni Lélek, és anyád szíve alatt prófétává lettél, most pedig méznél édesebb édessége vagy a téged szívébe záró városodnak, Előhírnök!
Fülével hallotta az Atya szózatát, saját szemével látta a Szentlelket, s amikor rád is tette kezét, ó Krisztus, az érintés folytán már egész lényével istenhordozóvá lett János, az Előhírnök.
[M]Előképileg az arany gyertyatartóval is téged mutattak be, Tisztaságos, amint kifejezhetetlen módon befogadod majd a megközelíthetetlen Világosságot, aki tanításával megvilágosítja a mindenséget. Azért téged is magasztalunk mindörökké.
[/]
[OD9]
[T6]Mind a tíz parancsolatnak megtartója voltál teljes erődből, Előhírnök, viszonzásul pedig Krisztus a kegyelmi ajándékok egész seregével ajándékozott meg téged, azért az Ige beavatottjának és barátjának ismerve magasztalunk.
Krisztus prófétája és apostola, a szent megtestesülés angyala és előhírnöke, keresztelő, pap és hűséges vértanú, s az alvilágban levők hírvivője, a szüzesség szabálya és a pusztaság sarjadéka voltál.
A lélek hitetlenségének elrettentő példájává lett a pap kezének csodálatos elhalása, de nyomban felvirágzott a hit, amikor a te megtalált fejed meggyógyítja az elszáradt kezet, ó boldog!
Menjünk az Előhírnök híres szentélyébe, merítsünk orvosságot szenvedélyeinkre, mert ott jelen vannak az angyali karok, az igazak lelkei, a mindenség Nagyasszonya Keresztelő Jánossal együtt, és gyógyulást osztogatnak.
[M]Mag nélkül megszülted, Tisztaságos, az Istent, aki a földön megjelent és az emberek között élt egy személyben egyszerre két természettel és kettős tevékenységgel. Esedezzél hozzá a mennyei seregekkel együtt a te nyájadért!
[/]
[EXA]
[T2]Ragyogó fényt árasztva tűnt elő a te drága fejed a föld mélyéből, János előhírnök, az anyagtalan világosság fáklyája. A megtalálás emlékét buzgón megünnepeljük, és arra kérünk téged, hogy szabadíts meg imádságoddal a bajoktól, és segíts, hogy az önmegtagadás idejét helyesen tölthessük, Üdvözítőnk hírneves Keresztelője!
[M]Tisztaságos, kit a hívek istenszerető gyülekezete lelkesen tisztelt és híven valóságos Istenszülőnek magasztal, eszközöld ki imádságoddal, hogy a böjt pályafutását Istennek tetsző módon végezzük, s a tiszteletreméltó kereszt és a te Fiad és Istened üdvösséges szenvedése előtt hódolhassunk!
[/]
[PRS]
[T4]Megnyitotta az önmegtagadás előcsarnokát * a te szeplőtelen fejed, hírneves Előhírnök, * és Isten kegyelmi ajándékainak legédesebb táplálékát adja mindenkinek. * Ebből részesülve a böjt rögös útját biztosan megédesítjük, * híven magasztalunk téged, * és Krisztus Istenünknek hangoztatjuk: * Mindenható Jézus, lelkünk Üdvözítője!
Titokzatos és isteni asztalra kerül ma az Előhírnök feje, * örökké csörgedező kenet patakzik tőle, * szellemi jó illatot áraszt, * a szorongások szomorúságát eloszlatja, * és örömmel tölti be mindazokat, * akik buzgósággal zengik: * Mindenható Jézus, lelkünk Üdvözítője!
Levágta a te fejed mint igen éles kard, * a törvényszegő ellenség fejét, * és Isten kegyelmi ajándékainak árját buzogtatja a törvényt betartóknak, * azért híven magasztalunk téged, János, * a Teremtő barátja és Előhírnöke. * Őneki pedig szüntelenül hangoztatjuk: * Mindenható Jézus, lelkünk Üdvözítője!
[D][T6]A te Keresztelőd tiszteletreméltó fejét, * mely ma előkerült a földből, * dicshimnusz szavával híven fölemeljük, * emberszerető Urunk, * s mi, a te bűnös szolgáid, * közbenjárónkként eléd állítjuk és azt kérjük, * hogy az ő közbenjárására * az ítélet napján elnyerjük tőled a bocsánatot és a nagy irgalmat.
[M][T6]Jóságot kedvelő Istenünk * és Üdvözítőnk, * mentsd meg szolgáidat minden megpróbáltatástól * az Előhírnök könyörgésére * s Anyádnak és összes szenteidnek imádságára.
[//]
[02.25]
[OD1]
[T4]A Szentlélek kegyelmének folyamai ömlenek ma, Krisztus főpapjának emlékünnepén, megöntözik a hívek elméjét, s lemossák a lelkűkről a szenvedélyeket és a szennyeket.
A magasságból kaptad a főpapi köntöst, erényeiddel ragyogóvá tetted, Tarásziosz, és a papok között igen fényes világítóvá lettél, szent szolgálatot teljesítve Krisztusnak a Szent Lélekben.
Az emberek ingatag elméjét az igaz hit megingathatatlan sziklájához erősítetted, az eltévelyedés halmait megingattad, s az eretnekségek alapjait felforgattad, Tarásziosz!
[M]Szellemi csendességgel töltötte be az egész teremtést az, aki tőled kifejezhetetlen módon testben megszületett, Isten jegyese, ráütött az eltévelyedés hullámaira, és a mennyei révbe vezérelt minket.
[/]
[OD3]
[T4]Az isteni ihletésű Írás mélységébe merültél, bölcs Tarásziosz, előhoztad belőle a drága gyöngyöt, át is adtad nyájadnak és Istenben gazdaggá tetted azt.
Könnyeid záporával kioltottad a testi gyönyörűségek tüzét, és meggyújtottad lelked lámpását, melyet a tisztaság olajával és jócselekedeteiddel ragyogóan felékesítettél, szentéletű!
Istentől kapott tanításod botjával elűzted Krisztus nyájától a vadállatokat, bölcs és boldog Tarásziosz, és sértetlen épségben megőrizted azt, mely dicsőíti a főpásztort.
[M]Lépcsőnek állított téged a Teremtő a földre az emberek számára, Szent Szűz. Juttasd föl magasztalóidat imádságoddal a szorongás mélységéből és az enyészetből az enyészhetetlen életre!
[/]
[KTH]
[T8]A testi szenvedélyeken úrrá lettél, * és Isten rendelése szerint főpappá kentek fel, * a főváros egyházát igazhitű főpásztorként vezetted, * az eretnekségek vadállatait elűzted, * a szentképek tiszteletét nyíltan meghirdetted. * Ezért végül végtelen sok kegyelmet örököltél és méltán, Tarásziosz főpap! * Azért így kiáltunk hozzád: * Esedezzél Krisztus Istenhez, * hogy adjon bűnbocsánatot azoknak, * akik buzgón megünneplik a te szent emlékedet!
[M]Téged, egyetlen Szűz az asszonyok között, * ki Istent mag nélkül szülted meg testileg, * mi minden emberi nemzedék magasztalunk, * mert az istenség tüze lakozott benned, * s csecsemőként tápláltad a Teremtőt és Urat. * Azért mi, az angyali és az emberi nem, * méltóképpen dicsőítjük a te legszentebb szülésedet, * és egyhangúan kiáltjuk neked: * Esedezzél a te Fiadhoz és Istenedhez, * hogy adjon bűnbocsánatot azoknak, * akik méltóképpen magasztalják a te dicsőségedet, ó Szeplőtelen!
[/]
[OD4]
[T4]Lelki kenyeret osztottál, isteni ihletésű tanításoddal tápláltad az éhezőket, asztalra tetted önmagadat, s az odajárulóknak kimeríthetetlen táplálékul szolgáltál.
A lelked szeméhez hozzátapadt szennyet ledobtad, s így éber imádságaiddal eljutottál Isten szellemi szemlélésére, bölcs Tarásziosz atya!
Hitoktatásod ereje megingatta az eretnekségek hegyeit és ledöntötte az istentagadás halmait, és megingathatatlan erősségűvé tette az Egyház alapjait, bölcs atya!
[M]Erőbe öltözött a te szülöttedben az emberi természet, mely előbb a bűn miatt elerőtlenedett, Tisztaságos, és az ellenség zsarnokoskodó ereje teljesen elernyedt.
[/]
[OD5]
[T4]Szavaid pásztorsípjával a jámborság legelőjére, az istenismeret vizére, Krisztus aklába vezetted nyájadat, Tarásziosz, és imádságoddal meg is őrizted sértetlenül.
Az erények szekerére szálltál, s feljutottál vele a szemlélődés magasságába, Tarásziosz, és megláttad lelki szemeddel Uralkodód soha nem látott szépségét, s elméddel benne gyönyörködsz!
Életed az irgalom kimeríthetetlen folyama volt, a hozzád folyamodóknak a jótékonyság mindig csörgedező patakját buzogtattad, szent főpap, azért az élet vize mellé, a boldogságba helyezett téged Krisztus.
[M]A te anyaságod révén az emberi nem újra magára öltötte az eredeti szépséget, ékességet és az ősi bűnben levetett Isten-képmást, Istenhez hasonlóvá vált tisztaságos Szűz!
[/]
[OD6]
[T4]Elvetted a tudatlanság leplét, mely az eretnekek lelkét takarta, istenszerető, s a hitigazságok helyes ismeretét mindenki előtt felfedted, szentéletű atya!
Tüzes szavaiddal elégetted az eretnekek ócsárló beszédeinek tüskés bozótjait, s a véghatárokig kiárasztottad helyes hitoktatásod világosságát, szent főpap!
Istentől erővel felövezve, hitoktatásod szellemi kardjával a hamisság fejeit levágtad, az igazságot hirdetve, szent főpap!
[M]Tedd méltóvá, Istenanya, mindazokat, akik a te sérülés nélküli anyaságod tiszteletreméltó ikonjait tisztelik, hogy meglássák lelki szemükkel a te szellemi dicsőségedet!
[/]
[KNT]
[T4]Hitoktatásod és csodáid fényével egészen megvilágosítod * a földkerekség teljességét, * mintha te lennél a nagy nap, * isteni dolgokba beavatott, végtelenül boldog Tarásziosz!
[/]
[IKS]
A bűn sötétségétől elsötétített lelkemet világosítsd meg kegyelmed világosságával, és adj nekem jóra törekvő lelkületet, Krisztusom, Üdvözítőm! Oszlasd el förtelmes lelki világom homályát, hogy méltó módon magasztalhassam szent főpapodat, s elbeszélhessem életét és fényes cselekedeteit, istenes hitét és buzgóságát, melyet a te egyházadért gyümölcsöztetett, és érdeme szerint dicsőíthessem őt, mondván: Isteni dolgokba beavatott, végtelenül boldog Tarásziosz!
[/]
[OD7]
[T4]Hitigazságaid serlegei telve vannak a kegyelem borával, az ismeret italát nyújtják mindazoknak, atyánk, akik hangoztatják: Áldott vagy te, atyáinknak dicsőített Ura és Istene!
Hitoktatásod szellőjével eloszlattad az eretnekségek felhőit Krisztus Egyházától, s az igaz hit fényével megvilágosítottad azt, Tarásziosz, hogy megvilágosítójának így kiáltson: Áldott vagy te, Istenünk!
Az Istentől nyert kimeríthetetlen kegyelmet befogadtad, bölcs Tarásziosz, és bőségesen buzogtattad a rászorulóknak, lelkük és testük táplálására. Azért mi hívek mint bőkezű jótevőnket magasztalunk téged.
[M]Az Isten Igéje, ki isteni természete szerint körülhatárolhatatlan és ábrázolhatatlan, testben megszületett tőled, szeplőtelen Tisztaság, megközelíthetővé és képen ábrázolhatóvá lett, mint aki nyilvánvalóan emberré lett.
[/]
[OD8]
[T4]Az önmegtagadás fáradozásaival tested földhözragadtságát teljesen levetetted, s már itt a földön angyali életet éltél, Tarásziosz! Azért az angyali karok befogadtak téged, és szüntelenül zenged a Teremtőnek: Magasztalunk téged mindörökké!
A hitigazságok vizével megöntözted Krisztus egész egyházát, szent főpap, s a Szentlélek isteni magvait megmunkáltad benne, meg is sokasítottad, s az bő termést hozva hangoztatja: Magasztalunk téged, Krisztus, mindörökké!
A Megerősítő Lélek szellemi kenetével felkentek téged, mint főpapot, Tarásziosz atya, aztán pedig papi köntösödet erények színeivel és fényességével ékessé tetted. Azért szent szolgálatot teljesítve hangoztatod: Magasztalunk téged, Krisztus, mindörökké!
[M]Az Atyának vele együtt uralkodó és imádandó Igéje saját emberszeretetétől, kizárólagos könyörületességétől és jóságától indíttatva, tőled testben megszületett, Isten kedveltje, hogy az emberek földies természetét égivé tegye, ő, az egyetlen nagy jótevő!
[/]
[OD9]
[T4]Mint a hit és az erények lélekkel rendelkező ikonja és élő oszlopa, Tarásziosz, szavaiddal és cselekedeteiddel szüntelenül kiáltasz, és követésedre buzdítasz minden hívőt, azért a feléd tekintők el nem múló megemlékezéssel magasztalnak téged.
Igaz ismerettel gazdagítottad nyájadat, szeplőtelen Tarásziosz atya, a hitetlenségben megátalkodottakat pedig vélt tudásuktól is megfosztottad, s ezt a nyomorúságukat bebizonyítva zavarba hoztad őket, azért mi hívek méltán az igazság hirdetőjének magasztalunk téged.
Isten felé emelted kezedet, és reá irányítottad szemedet, Tarásziosz atya, s így leterítetted a láthatatlan és gonosz szellemeket, megfutamítottad az eretnekek hadoszlopait, és épségben átvezetted Krisztus nyáját az igaz hit földjére.
[M]Oszlasd szét a szenvedélyek és a szorongások ködét, ragyogtasd ránk a szív vidámságának és a békességnek örömteli fénysugarát, kérjed a világosságot adó Krisztust, hogy világosítsa meg azokat, akik magasztalnak téged, s vedd őket a te szent védelmedbe, Tisztaságos!
[/]
[EXA]
[T2]Isten által beléd árasztott kegyelmi ajándékokkal ékessé tetted Krisztus Egyházát, Isten hírnöke, Tarásziosz atya, a silányabbat a nemesebbnek alája rendelted, a hármasfényű és szeplőtelen Isten szent tükrének bizonyultál, hiszen őt tükrözve megvilágosítod az egész világot, végtelenül bölcs főpap!
[M]A te kezedbe tettem gondolatomat, szándékomat és akaratomat, elmémet, szívemet, testemet, lelkemet és minden bennem működő isteni erőt, ó Szűz! Légy őrzőm, és oltalmazz meg a látható és a láthatatlan ellenségtől, mosd le rólam bűneim gonoszságát, Nagyasszony, mert te, Isten Anyja, amit csak akarsz, mindent megtehetsz!
[//]
[02.26]
[OD1]
[T8]Esedezzél, Porfiriosz, hogy én, aki megünneplem ezt a te fényes emlékünnepedet, megvilágosító fénysugarat kapjak az égből!
Pólyás korodtól fogva az Úrnak ajánlottad magadat egészen, s szívvel-lélekkel hozzá ragaszkodtál, Porfiriosz.
Önmegtagadással minden szenvedélyt eleve halálra ítéltél, s az élet és a halál Urának papjává lettél, Porfiriosz!
[M]Befogadtad bensődbe az égi harmatot, Istenszülő Szűz, és kiszárítottad a bűn vízáradatát.
[/]
[OD3]
[T8]Hittételeid botjával az élet legelőire irányítottad nyájadat, és az Isten kedvében jártál, szentéletű!
Az istenismeret fénysugarával megvilágosítottad a bajok sötétségében levőket, s a hit révén a nappal részeseivé tetted őket, szentéletű!
Téged, ki erényekkel magasan kiemelkedtél, Isten magas gyertyatartóra helyezett, hogy megvilágosítsd a híveket, végtelenül bölcs! 
[M]Közbenjárásoddal ments meg engem az ellenség nyilaitól és a kíméletlenül szívemre támadó bűnös gondolatoktól, Szeplőtelen!
[/]
[KTH]
[T4]A hit sziklájára támaszkodva, * az után a szikla után vágyódtál, ó bölcs atya, * melyet egykor Dániel látott, * s ez Krisztus, a mi Istenünk. * A Teremtőhöz emelted szívedet és lelkedet, * parittyáddal leterítetted a testiséggel nyugtalanító ellenséget, * Gáza szeplőtelen védőszentje, Porfiriosz!
[M]Megújítottad, Szeplőtelen, isteni szülötteddel * az embereknek a szenvedélyekben megromlott, halott természetét, * és mindenkit felébresztettél a halálból a romlatlanság életére. * Téged tehát mi mindnyájan kötelességünkhöz híven magasztalunk, * miként előre hirdetted, megdicsőített Szűz!
[/]
[OD4]
[T8]Az Atyával együtt teremtő Igét hirdetted a tudatlanoknak, s őket istenfélelemre buzdítottad és a mindenség Istenének szentelted.
A végórája felé közeledő asszonyt éltető leheleteddel megelevenítetted az ő és még rajta kívül is sok más ember  újjászületésére, legszentebb!
Egész éjszakán át tartó imádságoddal és egész napi helytállásoddal szívedet a mindenség Istenének lakóhelyévé tökéletesítetted, szentéletű!
[M]Halott voltam és újra életre keltettél, Tisztaságos, ki megszülted a személyes életet, az Atya egyszülött Fiát és Igéjét.
[/]
[OD5]
[T8]Gyökerestül kiirtottad az élvhajhászás tövisét, és az igaz vallásosság kalászát termetted, minden tiszteletre méltó főpap!
Imádságaid záporával megnyitottad az eget, harmatot adtál a földnek, és elfojtottad az eretnekek konkolyát, ó bölcs!
A Szentlélek ösztönzésére sértetlenül bevezetted az örök élet révébe a népet és a várost, mely megmenekült az istentelenség viharából.
[M]Minden nemzedékből egyedül csak téged választott ki magának a Teremtő, tebenned lakozott, és újjáteremt bennünket, mindenkorszűz Istenszülő.
[/]
[OD6]
[T8]Önmegtagadással legyőzted szenvedélyeidet, teljesült a vágyad, örömmel Istenhez költöztél, s ott állsz a vágyva vágyott Úr színe előtt, Porfiriosz, főpapok és pásztorok legpontosabb életszabálya!
Látta lelked szépségét az, aki önként felment a keresztre, és megjelent neked mint keresztre feszített, hogy meg is őrizd azt, és így nyilvánosságra hozta iránta tanúsított szeretetedet és hogy teljesen őhozzá igazodtál.
Péternek, az apostolfejedelemnek a buzgóságával és hitével, vallásos és metsző szavaddal halálba küldted Máni gonoszságot művelő asszonyát, aki ravaszul, rontó tanítás magvát hintette.
[M]A halálnak és az enyészetnek alávetett ősszülőt átvezetted az enyészhetetlenségre, megszülve a halál megölőjét, s az embereket mennyeiekké tetted, az Istennek testet adva, szeplőtelen Szűz Mária!
[/]
[KNT]
[T2]
A legszentebb erényekkel ékesítve * főpapi köntösödet ragyogóvá tetted, * isteni bölcsességű, boldog Porfiriosz, * és a gyógyítások adományának birtokában * szünet nélkül esedezel mindnyájunkért.
[/]
[IKS]
Napnál fényesebben ragyog fel a bölcs Porfiriosz emléke, csodáinak fénysugarával megvilágosítja az egész teremtést, elűzi a bálványimádás eltévelyedését, a híveket pedig ragyogásával megörvendezteti. A földön Isten kedvében járt, és elnyerte a csodatétel kegyelmét, hogy meggyógyíthasson mindenkit. Most ott áll a fényözönben a Szentháromság előtt, és szünet nélkül esedezik mindnyájunkért.
[/]
[OD7]
[T8]A bárányokat az igazság virányain legeltetted, hiszen bárányként feláldoztak Krisztusnak, a pásztornak, Porfiriosz, és te azt hangoztatod: Áldott vagy, Urunk, Istenünk mindörökké!
Jézus Krisztus megadja munkálkodásod jutalmát, hiszen odahelyez téged, Porfiriosz, a fényes hajlékokba, és te hangoztatod: Áldott vagy, Urunk, Istenünk mindörökké!
Sokféle csodával és jellel tette ékessé életedet Krisztus, aki után vágyódtál, háromszorosan boldog Porfiriosz, ezt hangoztatva: Áldott vagy, Urunk, Istenünk mindörökké!
[M]Könyörülj meg rajtam, ments meg engem, legszentebb Szűz, ki megszülted a könyörületes Isten-Igét, világosíts meg engem a benned levő világossággal, és én hangoztatom: Áldott a te méhednek gyümölcse!
[/]
[OD8]
[T8]Bölcsességgel teli beszéded leterítette a gonoszság kiötlőjét, és istenesen megörvendeztette a jámborok szívét, Istennek végtelenül boldog hírnöke!
Együtt vagy az atyák gyülekezetével, együtt örvendezel a szentéletűek lelkével, boldog atya, és hangoztatod: Áldjátok az Urat, az Úrnak művei!
Leromboltad a démonok szentélyét, és felépítetted az Isten templomát, szentéletű, s abban a népsokaság zengi: Áldjátok az Urat, az Úrnak művei!
Erényeiddel királyi bíborszövetet készítettél magadnak, magadra is öltötted, mint pap, és a mennyországban vigadozol, szentéletű!
[M]Megkedvelt téged, minden teremtménynél feljebb való és az egeknél tágasabb Szűzanya, a te Fiad, és belőled öltött magára testet.
[/]
[OD9]
[T8]Szellemi vitorláddal átkeltél az élet viharos tengerén, a Mindenható szent keze által vezettetve bölcs hajózással beeveztél az élet révébe, s elnyerted az örök boldogság és gyönyörűség élvezetét, atyánk!
Megértél, szentéletű, beteltek Szentlélekkel teljes napjaid, magadra vetted felöltő gyanánt a szenvedélytelenséget, s az egyházi rend köntösében ragyogva átköltöztél a nem alkonyodó világosságba, hogy az Úr szépségét szemléld.
Ajkaddal isteni édességet merítettél és üdvösséges szózatot fakasztottál, ó boldog, s az elűzi a szenvedélyek keserűségét, és lelki édességgel megörvendeztet mindenkit, aki megünnepli évfordulódat, istenszerető!
Megismerted Krisztust, a Napot, aki testben velünk élt, az ő világosságával megvilágosítottad lelked szemét, atyánk, ő fiává fogadott és átistenített, és így teljes fénnyel ragyogó csillaggá lettél, szent csodatevő, szentéletű atya!
[M]Szánj meg engem, Üdvözítőm, ki megszülettél és szülődet még a szülés után is érintetlenül megőrizted! Szánj meg, mikor törvényt ülsz, hogy megítéld cselekedeteimet, nézd el törvényszegéseimet és bűneimet, egyetlen bűn nélkül való, könyörületes és emberszerető Isten!
[/]
[EXA]
[T1]Midőn átköltöztél innen a mennybe, bőséges tulajdonodat szétosztottad, akiket meg az eltévelyedés szétszórt, apostoli csodákkal összegyűjtötted, Porfiriosz! Esedezzél, atyánk, hogy üdvözüljenek a te szolgáid!
[M]Isten után beléd vetjük reményünket, teljesen Szeplőtelen, s a tőled született Krisztussal együtt keresztre kerülünk, csak őrizz meg minket a hozzá intézett imádságoddal mindvégig sértetlenül!
[//]
[02.27]
[OD1]
[T7]Az áhítat varázsa és az Isten szeretete hatalmába ejtett, szentéletű, ezért a világ viharát elhárítottad magadtól, és Istennek győzelmi éneket zengtél.
Életed világosságot árasztott, lelked ragyogott, és erőfeszítésed vallásos áhítattal párosult. Az erényesség ragyogó mintaképe voltál, szentéletű!
Krisztus természetfölötti megvilágosításától s az ő fényözöne által beragyogva a szenvedélyek feltörését önmegtagadással megfékezted, s a Mindenhatónak győzelmi éneket énekeltél.
[M]Isten akarata szerint méhedben fogantad a megtestesült Igét, és a természet rendjét meghaladó módon megszülted nekünk az előbb test nélkül valót, Tisztaságos, és a szülés után is szűz maradtál.
[/]
[OD3]
[T7]Isten által ihletett lelked a hit buzgóságától hevülve a törvényszegők rút őrületét és dühös indulatát erőteljesen leterítette, Istent hordozó boldog atyánk!
A vértanúk bajvívását utánoztad, az istentelenek kínzását férfias lélekkel elszántan tűrted és saját véredben fürödtél, háromszorosan boldog Prokópiosz!
Kettős küzdelmet vívtál, szentéletű: az eretnekségeket bölcsen megcáfoltad, az oroszlánok támadásával szemben bátran, istenszerető lélekkel helytálltál, végtelenül bölcs Prokópiosz!
[M]A Bölcsesség, az Atyának öröktől fogva való Igéje az utóbbi időben kifejezhetetlen módon megtestesült a férfit nem ismerő Szűztől, és Istenszülővé tette őt.
[/]
[KTH]
[T1]Az életben test nélkül valónak ismertek, atyánk, * s a testben angyalok társává lettél. * A világnak valőban keresztre feszíttettél és a világ is neked, Pál szava szerint. * Lélekben a mennyben lakoztál már földi életedben is. * Dicsőség annak, ki jóakaratát kinyilvánította benned! * Dicsőség annak, kit bensőségesen megismerhettél! * Dicsőség annak, aki a te közreműködéseddel mindenkit meggyógyított!
[M]Áldott kezedet, legszentebb Szűz, * mellyel jóságosan megtestesült Teremtődet fogtad, * tárd ki feléje, és esedezzél hozzá, * hogy szabadítson meg minket a kísértésektől, szenvedélyektől és veszedelmektől, * és mi buzgósággal magasztalunk téged, * és hangoztatjuk néked: * Dicsőség annak, ki benned lakozott, * dicsőség annak, ki belőled jött e világra! * Dicsőség a te szülésed révén számunkra szabadulást szerzőnek!
[/]
[OD4]
[T7]Megöntözted könnyeid áradatával szívedet, boldog szentéletű, és tiszta elmével megművelted benne az erények magvát, szentéletű Prokópiosz!
Földies lelkületedet egészen alávetetted az isteni Léleknek, az  aszketikus életet választottad, s a vértanúk karába kerültél, végtelenül boldog atyánk!
Mint az istenfélelem istenes és legigazibb vértanúja, megcáfoltad az eretnekek esztelenségét, s az istentelenek dühöngését valóban megvetetted.
[M]A természet rendjétől eltérő módon méhedben fogantad a Teremtőt, mag nélkül meg is szülted őt, Szeplőtelen, és valóban igazi Istenszülővé lettél.
[/]
[OD5]
[T7]Magasztalunk téged, szentéletű, ki aszketikus gyakorlataiddal megszentelted magadat, és véred ontásával fejezted be életedet. Az igaznak emléke mindenkor ünneplésre méltó, hiszen híven végzi be életét és emlegetik őt.
Az Úr, aki mint neki tetszik, mindent bölcsen megváltoztat és jobbra fordít, az istentelenek gyilkosságából és a te önmegtagadásodból a vértanúság dicsőségét hozta ki.
Válladra vetted a kereszt fegyverét, s így nyomába léptél Krisztusnak, a mögötted maradó dolgokkal már mit sem törődtél, hanem az előtted levő futamokra ügyeltél mindhalálig, atyánk!
[M]Magasztaljuk, Tisztaságos, az Urat, aki belőled szenvedő és halandó testet öltött magára, s azt átistenítette, összeelegyedés nélküli, személyes egységgel.
[/]
[OD6]
[T7]A valóban dicsőséges aszketikus életből előbbre haladtál, örök emlékű, eljutottál a vértanúk vitézségére és tisztességére, saját véreddel pirosított bíborpalástot öltöttél magadra.
Bölcs lélekkel és elmével megfontoltad a mulandó dolgok állhatatlanságát, s nagy buzgósággal az örökké megmaradó, soha véget nem érő dolgok után törekedtél, végtelenül boldog!
Látta Krisztus, hogy állandó önmegtagadásban élsz és hogy nagyon szelíd vagy, emberszeretettel tekintett reád, és dicsőségének részesévé tett téged, minden dicséretre méltó, Istent hordozó atyánk!
[M]Szeplőtelen Nagyasszony, orvosold titokzatos gyógyító erőddel lelkem szörnyű és keserves összetörtségét, s űzd el Fiad hathatós gyógyszerével a szenvedéseket!
[/]
[KNT]
[T4]Hajnalcsillagként tisztel téged az Egyház, * s így minden téveszme sötétségét eloszlatja, * midőn téged mennyei beavatottként tisztel, * dicső Prokópiosz!
[/]
[OD7]
[T7]Mennyire ragyogóvá tette életedet önmegtagadási gyakorlatod, Istenben bölcs! S milyen kemény volt a te nyilvános küzdelmed! Krisztust dicsőítve hangoztattad: Áldott vagy te, atyáinknak Istene!
A tisztaságos mértékletességgel övezted körül magadat, isteni ihletésű atyánk, bátorságoddal fényes vértanú-koszorút szereztél, s a kegyelem folytán ezt hangoztattad: Áldott vagy te, atyáinknak Istene!
Az istentelenek, akik nem tisztelték szeplőtelen ikonodat, Üdvözítő, a te szolgádat gyötörték meg szörnyen, az viszont így énekelt és zengett neked: Áldott vagy te, atyáinknak Istene!
[M]A te szülöttednek örvendezve mindnyájan boldognak hirdetünk téged, Tisztaságos, mert az ő testi születésével megmenekültünk, és hangoztatjuk neki: Áldott vagy te, atyáinknak Istene!
[/]
[OD8]
[T7]Már halálod előtt is független voltál az anyagtól, s mikor átköltöztél a szeplőtelen életre, a halál fölfelé vezető lépcsőd lett, szentéletű, istenszerető Prokópiosz!
A hit világosságával betöltve éltél, és a megközelíthetetlen világossághoz költöztél, minden földi vágyat levetve. Azért tisztelünk téged, istenszerető Prokópiosz!
Az isteni Lélek erejét fegyver gyanánt magadra öltötted, s a gonosz szellemek hadoszlopait megfutamítottad, azért megnyílt előtted a mennyek kapuja, ó boldog, s te magasztalod Krisztust mindörökké.
[M]Boldognak hirdet téged minden nemzedék, miként előre megmondtad, egyetlen, Istenben legboldogabb Nagyasszony, valóságos, szeplőtelen Istenszülő! Mi is magasztalunk téged mindörökké!
[/]
[OD9]
[T7]Úgy döntöttél, hogy szabályszerűen küzdesz, ó bölcs! A szenvedélyek fellobbanását és a testi vágyak elhatalmasodását önmegtagadással zaboláztad, Krisztus szolgája. Azért a testnélküliek seregével együtt a szenvedélytelenség romolhatatlan élvezetére jutottál, Krisztus szolgája!
Az igazságos Bíró színe előtt állsz fényesen, hervadhatatlan koszorút kaptál mint győztes, és szüntelenül esedezel mindazokért, akik megünneplik a te igen szent emlékedet s átköltözésed istenes ünnepét, Prokópiosz!
Az egyetlen istenségből kifejezhetetlenül kisugárzó hármas fényben ragyogsz, méltóvá lettél a teljes boldogság helyére és a gyönyörűséges örvendezésre, s együtt örvendezel a mennyei seregekkel, Prokópiosz atya!
[M]Mikor az Isten örök Igéje mulandó alakot öltött magára, hogy enyészhetetlenségbe öltöztesse az embereket, az Atya akaratából tebenned lakozott, Kegyelemteljes, azért az égi seregekkel együtt magasztalunk téged, teljesen szeplőtelen Szűz.
[/]
[EXA]
[T2]Búcsút vettél tiszteletreméltó testedtől, s ott állsz most az angyalokkal együtt a megközelíthetetlen Szentháromság előtt, Prokópiosz! Emlékezzél meg ott rólunk is, akik megünnepeljük a te legszentebb emlékedet és buzgón tisztelünk téged, dicsőséges atyánk, te bölcs főpap!
[M]Lelkünk hatalmas menedéke és oltalmazója, egeknél tágasabb, keruboknál feljebb való, tisztaságos Istenszülő, esedezzél a te Fiadhoz szolgáidért, hogy mindnyájan megszabaduljunk a bűnöktől és a veszedelmektől!
[//]
[02.28]
[OD1]
[T4]Az alapot a hit sziklájára vetetted, a kísértések vihara nem rémített meg, hanem az erény élharcosa lettél, és megingathatatlan maradtál, királyság nevét viselő atyánk!
A legszentebb Lélek kegyelme megedzett téged, a gyötrelmes kínok viharának elviselésére megerősített, s az esztelen uralkodó zsarnokságával szemben győzelemre segített.
Bölcs küzdőtársad és bajtársad akadt, aki az erényekben mindenkor előre segített. Vele együtt örvendve szenvedted végig a kemény küzdelmű vértanúságot, végtelenül boldog atya!
[M]Te vagy az én életem pártfogója, üdvösségem közvetítője, megingathatatlan védőbástyám, minden magasztalásra méltó Istenszülő, ki az Istent szülted, az egész teremtés Jótevőjét.
[/]
[OD3]
[T4]Buzgón Isten felé fordítottad szívedet, szentéletű, az önmegtagadó élet kegyelmével és hitvallásoddal kitűntél.
Beálltál a hadi szolgálatba, magadra öltötted a kereszt fegyverét, s megfutamítottad a szellemi sárkányt és az érzéki oroszlánt, atyánk!
Buzgón megőriztétek lelketekben az istenképmást, szentéletűek, és Krisztus szeplőtelen képét tisztelve küzdöttetek.
[M]Áldást nyert benned a mi hajdan átokban és enyészetben részes természetünk, és enyészhetetlenné lett, Szeplőtelen!
[/]
[KTH]
[T4]Krisztus szegénységét sóvárogtad nagy buzgósággal, * az elenyésző gazdagságot és a mulandó dicsőséget elhagytad, ó bölcs! * Keresztedet válladra vetted, * a szűk ösvényt örvendezve végigjártad. * A testi gyönyöröket * és mindenféle rossz szenvedélyt önmegtagadással legyőzted, * s a Paradicsom isteni térségére siettél, * isteni szózatú, szentéletű Bazil!
[M]Elcsodálkozott József, * midőn a természetfölöttit szemlélte, * és megértette elméjében * a harmatot a gyapjún a te szeplőtelen foganásodban, Istenszülő, * s a tűzben el nem égő rózsabokrot * és Áron kivirágzott vesszejét! * S mint jegyesed és őrződ, bizonyságot tett, * s az áldozópapoknak ezt kiáltá: * Gyermeket szül a Szűz, * és a szülés után ismét szűz marad.
[/]
[OD4]
[T4]Ó, milyen szép a te állhatatosságod, végtelenül boldog szentéletű! Agg korodban fiatalos szívósságot tanúsítasz, s ezzel hangoztatod: Dicsőség a te erődnek, Uram!
Uralkodóddal szeretetben egyesültél, az ő oltalmát magadra öltötted, a testi kínokat nem érezted, s hangos szóval zengted: Dicsőség a te erődnek, Uram!
A mennyei ország nevét viselő Bazil, az oda vezető utat jártad, lelkesítő útitársad volt Prokópiosz, aki hangoztatta: Dicsőség a te erődnek, Uram!
[M]Érintetlenül szültél, ó Szűz, és a szülés után is szűz maradtál! Azért megingathatatlan hittel, soha el nem némuló énekkel zengjük neked az üdvözlégyet, Nagyasszonyunk!
[/]
[OD5]
[T4]Fényesen küzdöttél, szentéletű Bazil. Leó kérlelhetetlen durvaságával és makacs elszántságával szembeszálltál.
Rátaláltál küzdőtársadra, Prokópioszra, aki a sokféle kín között előhaladva győzelmi koszorút szerzett, s magad is istenesen végigküzdötted a viadalt.
Most már egészen tisztán szemlélheted Krisztust, aki után vágyakoztál, ki lélekben már előbb is megjelent neked, legszentebb boldogsággal teljes!
[M]Te vagy a mi legyőzhetetlen fegyverünk ellenségeinkkel szemben, te vagy a mi horgonyunk és üdvözülésünk reménye, Isten Jegyese!
[/]
[OD6]
[T4]Hatalmába ejtett a magasságbeli birodalom szeretete, s a földi uralkodó esztelen elhatározását, rendelkezéseit és hitszabályait nemes lélekkel megvetetted, Istent hordozó atyánk!
A földi dolgokat bölcsen levetetted magadról, és úgy küzdöttél, isteni erőt öltöttél magadra, az istentelen zsarnokok rossz szándékán győzelmet arattál, és diadalkoszorút nyertél.
[M]Íme, most teljesülnek a prófétai szózatok. Megszülted, Szent Szűz, azt, akit a próféták hajdan megjövendöltek, s aki a Szentlélek kegyelmével teljesíti a megjövendölt dolgokat.
[/]
[KNT]
[T2]Odaföntről nyervén isteni kinyilatkoztatást, * a zűrzavarból eltávoztál, ó bölcs, * és szentül éltél remetei magányodban, * a csodatévő működést és a betegek meggyógyításának kegyelmét is elnyerted, * ó legszentebb és mindenek fölött boldog Bazil!
[/]
[OD7]
[T4]Önmegtagadás gyakorlásával művelted és megtisztítottad lelkedet, majd pedig állhatatos bajvívással ragyogóvá tetted, így Krisztus fogadott magához téged, atyánk, és te ezt hangoztattad: Áldott vagy te, Uram és Istenem!
Isteni erővel megedzve feddted meg azokat az eszteleneket, akik Krisztus szent képét megvetették, és ezt hangoztattad: Áldott vagy te, Uram és Istenem!
[M]Mi hívek, mindnyájan magasztalunk téged, tisztaságos Istenszülő s az egész teremtés Úrnője, s az üdvözlégyet zengjük neked: Áldott vagy te az asszonyok között, teljesen Szeplőtelen!
[/]
[OD8]
[T4]Testedet és elmédet egészen elégő, teljes áldozatként Krisztusnak ajánlottad áldozatul, Istent hordozó atyánk, aztán a lelkiismeretesség tüzén és a kínok lángján egészen elégtél, és ezt hangoztatod: Áldjátok az Urat, az Úrnak minden művei!
Üldözötten elüldözted ellenségeidet, leterítetted és eltapostad a fennhéjázó gőgöt, szentéletű atya! Láttad kínzóid pusztulását, és zengted: Áldjátok az Urat, az Úrnak minden művei!
Ó, milyen talpraesettnek és milyen nemesnek tűntél föl előttünk, a te tanítványaid előtt! Az aszkézis után a bajvívásban is a legbátrabban helytálltál, s bajnoktársad volt tanítványod, Prokópiosz, aki zengte: Áldjátok az Urat, az Úrnak minden művei!
[M]A mennyország tündöklő kapujának hívunk téged, Tisztaságos, mert rajtad keresztül eljött az Isten, s megtestesült az, aki előbb mint Isten s mint az Atyával egylényegű, test nélkül volt, s akinek ezt zengjük: Áldjátok az Urat, az Úrnak minden művei!
[/]
[OD9]
[T4]Minden érzékiséget legyőztél, az Uralkodóhoz vágyad szerint örömmel eljutottál, küzdelmeid bőséges gyümölcsét betakarítottad, s angyali boldogságot és szüntelen paradicsomi gyönyörűséget élvezel, atyánk!
Tanítványoddal és bajnoktársaddal együtt élvezed a boldogok reménységét, és vele mindörökké együtt örvendezel. Legyetek hát figyelmesek, bajnokok, azokra, akik megünneplik a ti magasztos ünnepeteket!
A földről a mennyei hajlékba költöztetek, megkoszorúzottak, oda, ahol a szentek népe, az angyalok szent serege van. Segítsetek üdvösségre minket, tanítványaitokat is, könyörgéseitekkel!
[M]Törd össze magasztalóid bűneinek a bilincseit, Istenszülő! Szüntesd meg a kísértések rohamát! Csendesítsd le a bűn háborgását! Rontsd el a veszedelmes csapást, Szűzanya!
[//]
[02.29]
[OD1]
[T2]Istenes erényekkel koszorúztad életedet, szentéletű Kassziánosz, és Istenhez költöztél. Kérj tőle számunkra szabadulást a bűnöktől, kérünk, s mi híven megünnepeljük a te szent átköltözésedet.
Minden tehetségeddel teljesen Istenre figyeltél, magasztalásra méltó, elfordultál a szenvedélyes képzetektől, s anyagtalanul benne részesülve átistenültél és világossággá lettél, azért tisztelünk téged és megünnepeljük a te emlékedet.
Szent tanításaiddal lelkek orvosává lettél, Kassziánosz, a szerzetesek lelkületét a kegyelem által fölgerjesztetted, s az örök életre vezető jobb utat megmutattad neki, végtelenül boldog Istent hordozó atyánk!
[M]Mindnyájan férfit nem ismerő Szűzanyának ismerünk téged, Tisztaságos, mert felfoghatatlan módon megszülted az Istent, aki halandó testet vett magára s ragyogóvá tette a szentéletűek seregét, azért magasztalunk téged, és híven dicsőítjük a te szülöttedet.
[/]
[OD3]
[T2]Krisztus, a sötétben ülők világossága, az Egyház egén ragyogó csillaggá tett téged, önmegtagadók ékessége, végtelenül bölcs atya!
Azt utánoztad, Kassziánosz, aki keresztre emelkedett és a világot megváltotta. Megfeszítetted magadat a világnak és a szenvedélyeknek, s az álnok démonokat megfutamítottad.
A te bölcsességgel telt szíved tanítás mélységét buzogtatta a Szentlélekben, és a szerzetesek seregét megöntözte, végtelenül bölcs!
[M]Gyógyítsd meg imádságoddal, kérlek, Szeplőtelen, az én lelkemet, mely nagy beteggé lett a szenvedélyek és a leggonoszabb lelkek mindenféle támadása miatt!
[/]
[KTH]
[T4]Szerzetessé válva Istenre bíztad magadat, * és jó meglátásaiddal tündököltél, ó Kassziánosz, * istenes tanításaid ragyogásával napként fénylettél, * s állandóan világosságot árasztottál minden tisztelőd szívébe. * Kérjed azért szüntelenül Krisztust * mindazokért, kik forró szeretettel dicsérnek téged!
[M]Siessünk buzgón az Istenszülőhöz, * mi bűnösök és lealázottak, * és boruljunk le bűneinket töredelmesen megbánván, * lelkünk mélyéből kiáltsuk: * Könyörülj rajtunk, és segíts, ó királynőnk! * Íme, bűneink tengerében mindjárt elveszünk, * ne hagyd védtelenül szolgáidat, * mert te vagy a mi egyedüli védelmezőnk!
[/]
[OD4]
[T2]Küzdelmeddel alárendelted a testi vágyakat a szellemi léleknek, szentéletű, s figyelmeztetéseiddel leleplezted az eltévelyedés cselszövéseit és kelepcéjét.
Önként meghaltál a világnak, s örökségül nyerted a jövendő életet, minden dicséretre méltó Kassziánosz, szabályokat gyűjtöttél össze a szerzetesek vezetésére és tökéletessé tételére.
Lelkedben lakott a Szentlélek kegyelme, s minden testies lelkületnél magasabbrendűvé és az eltévelyedés cselvetéseinek fölfedőjévé tett téged, végtelenül boldog!
[M]Kifejezhetetlen módon megszülted az időbelivé lett időtlent, Szeplőtelen, azt, aki ragyogóvá tette a hitben jeleskedő és az ősgonosz kígyót megalázó szentéletűeket.
[/]
[OD5]
[T2]Erényeid szekerén elragadtattál, Isten választottja, s most örvendezve tartózkodsz a mennyei hajlékban, mert elnyerted fáradozásod méltó jutalmát.
Tiszta lélekkel tükörben szemlélted Krisztus szépségét, lankadatlanul készen álltál éjjel és nappal, dicsőséges, hogy szent kijelentéseit befogadhasd.
Könnyeid patakjával öntözted magadat, istenhordozó atya, s mint a sudár pálma, gyümölcsöt termettél, istenes jócselekedeteket, melyek Istennek tetszően mindenkinek megörvendeztetik a lelkét.
[M]Felfoghatatlanul felragyogott belőled, Szent Szűz, az élet, s holttá tette az ellenséget, mely mindnyájunk halálát okozta, és életre keltette a világot, mely szüntelenül magasztal téged.
[/]
[OD6]
[T2]A szűk utat jártad, atyai tanításoddal mindenkinek azt mutattad, s akik ezen járnak, bejutnak a Paradicsom tágas terére.
Életed szent volt, halálod boldog és tiszteletreméltó, Kassziánosz atyánk, szent angyalok beszélő társa.
A hanyagság szendergését levetetted, virrasztottál, szemlélődéssel és cselekvéssel angyali életet éltél itt a földön, végtelenül boldog Istent hordozó atyánk!
[M]A szépséget alkotó Jézus te utánad vágyódott, szépséges, ékességes Szeplőtelenség, tőled született testben, hogy végtelen könyörületességgel üdvözítsen engem.
[/]
[OD7]
[T2]Egészen a legfényesebb intésekre figyeltél, istenszerető, s le nem nyugvó fáklyává lettél, felragyogtattad üdvösséges tanításodat s megvilágosítottad mindnyájunk értelmét, akik magasztalunk téged.
A Szentlélek kihegyezte nyelvedet, s az világosan kötetekbe véste az üdvösséges törvényt, és példát adott, mely mindenkor serkenti a szerzetesek egész örvendező seregét, végtelenül boldog!
Bőséggel ontottál üdvösséges ismereteket s a lélek tudatlanságát elűző szavakat, Istenben bölcs, szentéletű atya! Azért híven magasztalunk téged, és megünnepeljük a te legszentebb emlékedet.
[M]Az Isten Igéjének csarnokává és tüzes trónjává lettél, benned nyugodott a határtalan jósággal megtestesült Ige. Esedezzél hozzá, Tisztaságos, hogy szánjon meg minket és irgalmazzon nekünk!
[/]
[OD8]
[T2]Csillagként ragyog szavad és életed, Kassziánosz, megvilágosítod az egész földkerekséget, eltávolítod a tudatlanság sötétségét, és arra buzdítod a mindenséget, hogy zengje: Áldjátok az Urat, az Úrnak minden művei!
Lenyugodtál halálodkor, mint a nap, végtelenül boldog, de sugaraidként hátrahagytad le nem nyugvó tanításaidat, s ezek megvilágosítják a mi lelkünket, mi pedig híven megünnepeljük a te szent emlékedet, és dicsőítjük az Urat.
Elköltöztél ebből a testből, kimondhatatlan lelki szépséget élvezel, és méltóvá lettél arra, dicséretre méltó, hogy azt szemléld, amit az angyali seregek szemlélnek, akik zengik: Áldjátok az Urat, az Úrnak minden művei!
[M]Az egeknél tágasabbnak tűntél fel, Szent Szűz, mert kifejezhetetlen módon méhedben fogantad a teljesen körülhatárolhatatlan Istent, s felfoghatatlan módon meg is szülted őt, Isten akarata szerint kettős természettel, de egy személyként.
[/]
[OD9]
[T2]Erőt és hatalmat kaptál Istentől, hogy a világot kormányzó hatalmakat megsemmisítsd, nagyon kiemelkedtél, valóságos istenhordozó atyánk, a szentéletűek karába kerültél, és ott örvendezel.
Illatos rózsaként jó szagot árasztanak reánk szent nyelved Isten ihlette szavai, jó illatává lettél az értünk kimondhatatlan irgalmából megtestesült Istennek, minden tiszteletreméltó Istent hordozó atyánk!
Ujjongjatok, emberek, lelki vigassággal, örvendezzünk Kassziánosz emléknapján! Zengjünk dicséret szavával a csodálatos Istennek, aki valóban a szentek között van és megszenteli hív tisztelőit.
[M]Megújítottad az ősatya enyésző természetét, megszülted a természet rendjét meghaladó módon, szüzességed sérelme nélkül, az egész természet Alkotóját, akit hajdan kereszten függve láttál és megsirattál, legszentebb Szűzanya!
[//]
XXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXXX
[03.01]
[OD1]
[T8]Figyelmetlenségem folytán sötétség borult reám. Szüntesd meg azt imádságod fényével, s én magasztallak téged, Eudokia vértanúnő!
Kifogott téged az isteni ihletésű szavak hálója, szépséges vértanúnő, hogy a halhatatlanság asztalának szent és élvezhető táplálékává legyél.
A földi dolgokat semmibe vetted, Eudokia, és méltán örökölted az enyészhetetlenség koronáját és örök élvezését.
[M]Megszabadított engem a halálos kárhozattól a tőled született Isten-Ige, aki könyörületes jóindulata folytán megtestesült, ó Szeplőtelen!
[/]
[OD3]
[T2]Elhagytad az enyésző világ tarka ligetét, és ehelyett ellophatatlan kincset nyertél, dicsőséges Eudokia!
Megvilágosultál a keresztségben, s megláttad megtérésed zálogát, a dicsőség boldogságát, tisztaságos!
[M]Szabadíts meg engem a szenvedélyektől, kérlek, s irányítsd minden vágyakozásomat a tőled született felé, Istenszülő!
[/]
[KTH]
[T8]Megvilágosított téged az isteni fény, * elhagytad a tévelygés homályát, * és a testben test nélkül való életet kezdtél, * beteltél a Szentlélek isteni ajándékaival, * és puszta szavaddal holtakat támasztottál fel. * Végül pedig a vértanúság koszorújával ékeskedtél, * és a fondorlatos sátánt megszégyenítetted, * angyalokhoz hasonló Eudokia! * Esedezzél Krisztus Istenhez, * hogy adjon bűnbocsánatot azoknak, * akik buzgón ünneplik a te szent emlékedet!
[M]Az ítéletre gondolok, és rettegek, * mert eszembe jutnak gonosz tetteim. * Hogyan védekezzek a Bíró előtt, én szerencsétlen? * Ha a te ikonodra pillantok, magasztalásra méltó Úrnő, * kínjaimból megkönnyebbülök. * Kétségbeesésemben eléd borulok, és így kiáltok: * Könyörülj meg rajtam, és szánj meg engem, legszentebb Szűz! * Siess segítségemre az ítélet napján, * hogy Fiad könyörületes legyen hozzám a te könyörgésedre, * mert rajtad kívül nincs más reménységem!
[/]
[OD4]
[T2]A testi szépségeddel is mindenkit megelőztél, de ehhez méltó lelki szépséggel virultál, küzdelmeiddel tündököltél, Eudokia!
Germanosz szent tanítása nyomán kegyelemből kegyes ítéletet kaptál, s előbbi bűnös tetteidre már rá se hederítettél, vértanúnő!Az eltévelyedés minden előretörését homályba sodortad, a főangyal elvezetett az igazság világosságára, fölfedve előtted az isteni kinyilatkoztatásokat.
[M]Csillapítsd le, szeplőtelen Nagyasszony, lelkem viharos háborgását, szabadíts meg a bűn hullámveréséből és tajtékzásából!
[/]
[OD5]
[T2]Cselekedeteid szennyét könnyeiddel lemostad, a keresztség fürdőjében pedig még a napnál is ragyogóbbá lettél.
Sem a gazdagság, sem a hízelkedések, sem a kínok, sem a marcangolás, sem a kard, sem a halál nem szakíthatott el Istentől.
[M]Perzseld föl, Istenszülő, szenvedélyeim tövises bozótját azzal a tűzzel, amely nem perzselte meg a te szent méhedet!
[/]
[OD6]
[T2]A bajvívás tüzén keményre edzetted magadat, s a kínvallatások közepette tántoríthatatlan maradtál, tiszteletreméltó Eudokia!
Mulandó kedvesek szereteténél többre becsülted a tisztaságos Jegyest, és az elpusztíthatatlan szeretetnek adtad magadat, Eudokia!
[M]Legszentebb Nagyasszony, ki Krisztust, a nyugalom szerzőjét szülted, szelídítsd meg szenvedélyeim szilaj hullámverését!
[/]
[OD7]
[T2]Eudokia, az élet örököse, ki megszabadultál a lelket emésztő haláltól, imádságoddal életre keltetted a halottakat, és Krisztusnak zengted: Atyáinknak Istene, áldott vagy te!
Ki hajdan még a bűn temploma voltál, szépséges vértanúnő, egész lényedet megtisztítottad Isten számára, megszentelt, erényes templommá lettél, és hangoztattad: Atyáinknak Istene, áldott vagy te!Önmegtagadási gyakorlatok verejtékével jól táplált, bőven termő olajfaként tűntél fel, Eudokia! 
Leszüreteltek a bajvívás kardjával és a porba vegyített vér ontásával, és te hangoztattad: Atyáinknak Istene, áldott vagy te!
[M]Nyomorúságom lesújtott, bűneim súlya egészen összetört, de te, Nagyasszony, szabadíts meg a bűn hatalmából, hiszen te méhedben fogantad a Bárányt, ki elveszi a világ bűneit!
[/]
[OD8]
[T2]A benned lakó szellemi tűzláng, a szívedben lakást vett Isten parazsa fölperzselte a zsarnokokat, téged pedig épen megőrzött.
Istennek tetsző fáradalmaid jutalmaként gyógyítások kegyelmi ajándékának áradatát nyerted, a betegségeket holttá tetted, s a halottakat megelevenítetted.
[M]Élvhajhászásom következtében elhalt lelkemet elevenítsd meg, Istenszülő Szűz, te egyetlen, ki férfitől meg nem közelítve szülted az Életet!
[/]
[OD9]
[T2]A kardcsapás kiszabadított az ideiglenes világból, Eudokia vértanúnő, s eljutottál ahhoz, akihez vágyva vágytál, hiszen átköltöztél Istenhez.
Mint vértanú, a vértanúkkal, mint az önmegtagadók zsengéje a szentéletűekkel ragyogtál, és csodatevőnek bizonyultál, dicsőséges Eudokia!
[M]Téged kérlek meg isteni oltalmazómnak s egyetlen megingathatatlan reménységemnek, Istenanya, hogy megszabaduljak a veszedelmektől és a bűnöktől.
[//]
[03.02]
[OD1]
[T4]Isten a te törekvéseidet maga felé irányította, ó boldog, az ő szeplőtelen parancsolatait megtartottad, főpappá lettél és vértanú-vérrel tündöklőn ékeskedtél.
Istenesen és jámborul éltél, a test vágyait önmegtagadási gyakorlatokkal megzaboláztad, s az életet elnyerted, főpapok ékessége és a vértanúk színe-virága!
Bölcs lelkedben pólyás korod óta a Szentlélek lakott, s igazzá, együttérzővé, megértővé, istenes főpappá és vértanúvá tett, szentéletű Theodotosz.
[M]Az eltévelyedés szolgaságába került hajdan csalárd módon az emberi természet, de te megszülted a Krisztust, Szeplőtelen, s akkor felszabadult, úgyhogy hangos szóval magasztal téged.
[/]
[OD3]
[T4]Könnyeid cseppjeivel és véred áradatával eloltottad az eltévelyedés szörnyű tüzét, Theodotosz vértanú főpap.
Életed tisztának bizonyult, s ez téged istenes pappá és Krisztus szenvedéseinek igaz vértanújává tett.
Mikor a porond közepén álltál, és kegyetlen kínokkal gyötörtek, Krisztus nevét nem tagadtad meg, Theodotosz atya.
[M]Gyógyítsd meg, Tisztaságos, az én lelkemet, melyet beteggé tett a gonosz kígyó támadása, és a bűn rabságába vetett!
[/]
[KTH]
[T4] A főpapi köntöst véredbe mártva, ragyogóvá tetted, * ó Theodotosz, és a mennyben laksz, * tiszta értelemmel szemléled azt, aki után vágyódtál, * azért dicsőítjük a te legszentebb emlékedet, és hangoztatjuk: * Emlékezzél meg rólunk, * hiszen az Isten színe előtt szólásjoggal rendelkezel!
[M]Soha sem szűnünk meg, mi méltatlanok, * hirdetni hatalmadat, Istenszülő, * mert ha te nem állottál volna mellénk könyörögve érettünk, * ki mentett volna meg minket oly sok veszélytől? * Ki őrzött volna meg bennünket mostanáig sértetlenül? * Nem hagyunk el téged, Királynőnk, * ki mindig megőrzöd szolgáidat minden rossztól. 
[/]
[OD4]
[T4]Testedet megtörték a kínzásokkal, lelkedet pedig még jobban megedzették és megszilárdították az igazságban, szent vértanú, s te hangoztattad: Dicsőség a te erődnek, Uram!
Lángra lobbantott az Uralkodó vonzereje, és a korbácsolás legkegyetlenebb gyötrelmeit is úgy viselted, mintha más szenvedne a te helyeden, Theodotosz, te legjelesebb vértanú.Erős voltál, mikor testi kínokkal gyötörtek, istenszerető atya, mert a jövendő jutalomra néztél, s ez könnyűvé tette gyötrelmeidet.
[M]Legszentebb Nagyasszony, az Uralkodó legragyogóbb palotája, tégy minket a Szentlélek hajlékává, kik a te szent hajlékodban dicséretet zengünk az Úrnak!
[/]
[OD5]
[T4]Mikor fára függesztettek, bölcs Theodotosz, erős lélekkel elviselted tested gyötrését, s éppen ezért nagyon megcsodáltak téged.
A fán függve állhatatosan tűrted tested marcangolását. Erőssé és hitben állhatatossá tett téged az Úr.
Véreddel festetted papi köntösödet, boldog Theodotosz, és igen ragyogóvá tetted.
[M]Méhedben fogantad az Istent, aki emberré lett, Nagyasszony, azért szüntelenül boldognak hirdetünk téged nemzedékről nemzedékre.
[/]
[OD6]
[T4]Börtönbe vetettek téged, mint valami gonosztevőt, dicsőséges Theodotosz, ki az Uralkodó isteni parancsolatait megőrizted, ő meg a te ünnepedet nagyon dicsővé tette.
Ítélőszék elé állítottak, igazságtalan ítéletet hoztak, és te elítélted a törvényszegő embereket, akik többre becsülték az igazságosságnál az igazságtalant, istenszerető vértanú főpap.
A vad kínok hullámait megtörted, mint valami szikla, végtelenül boldog. Szíved alapzatát Krisztus Istenhez, a Szegletkőhöz erősítetted. 
[M]A te méhedben lakozott Krisztus, a mi Istenünk, és száműzte az emberek között lakozó bűnt, így emberszerető módon sajátjává tette az embereket, Szeplőtelen.
[/]
[OD7]
[T4]Teljesen áthevültél a Mindenható isteni szeretetétől, atyánk, s mikor a tüzes rostélyra fektettek, égési sebeket nem szenvedtél, és hangozattad: Áldott vagy te, Istenem és Uram!
Úgy viselkedtél, mintha nem is te magad, hanem másvalaki szenvedne, teljes elméddel Krisztus felé fordultál, a csonkítással és a megégetéssel mit sem törődtél, Krisztus segítségével érzéketlen voltál.
Szavaid bölcsességével nyilvánosan megcáfoltad a küzdőtér közepén azokat, akik esztelenséggel töltekeztek, az istentelenség betegségében szenvedtek, és többre becsülték az ördögi bálványokat a Teremtőnél. 
[M]A magasságbeli karokkal mi is zengjük neked mindnyájan, Isten Anyja: Üdvözlégy lelkes ég, csodálatos palota, tüzes trón, melyen Krisztus testileg nyugodott.
[/]
[OD8]
[T4]A küzdelmet magadra vállaltad, az ellenséggel szembeszálltál, dicsőséges Theodotosz vértanú. Lábaidat szögekkel átszegezték, de te a mennyországba vezető ösvényen jártál, és hangoztattad: Áldjátok az Urat, az Úrnak minden művei!
Hirdetted, hogy Isten a földön tartózkodott, és isteni szenvedéssel a romlást okozó szenvedést megszüntette, magadra vállaltad testben a boldog, isteni szenvedést, Theodotosz, és hangoztattad: Áldjátok az Urat, az Úrnak minden művei!
Véred patakzásával és szent hitágazataid áradatával a hívek lelkét kegyelemmel öntözted, végtelenül bölcs, és előkészítetted arra, hogy a javak szántóvetőjének isteni eszméket gyümölcsözzenek, és zengted: Áldjátok az Urat, az Úrnak minden művei! 
[M]Megtisztítottad minden szennytől az emberi természetet, Szeplőtelen, megszülve az emberré lett égi harmatot, és megújítottál minket, elavultakat, Tisztaságos, és mi zengjük: Áldjátok az Urat, az Úrnak minden művei!
[/]
[OD9]
[T4]Mindenféle orvosságot buzogtat a hozzá járulóknak a szentséges pásztor ereklyetartója, megszünteti a szenvedést, s az Üdvözítő isteni kegyelmével meggyógyítja a valóban idült betegségeket.Mint fölszentelt vértanúnak hatalmad van megkötni és feloldozni. Oldozd fel gonoszságaim kötelékét, harmatozd be a bűn tüzétől kiégetett lelkemet, esedezzél a végtelenül könyörületes Úrhoz!
Ma híven megünnepli az Egyház a te szent emlékedet s az Emberszeretőhöz való költözködésedet, örvendezéssel zengi az énekek drága gyöngyeit, Isten követe.
Nappali fényességgel tündöklő csillag vagy számunkra, isteni szózatú. Szent küzdelmeid ragyogó sugarai és csodáid tiszta fénye megvilágosítanak minket, Theodotosz. 
[M]Megszülted nekünk, Szent Szűz, az Atyától a hajnalcsillag előtt kimondhatatlan módon felragyogott világosságot, megszüntetted a tudatlanság sötétségét, és megvilágosítottad a bűn árnyékában szendergőket.
[//]
[03.03]
[OD1]
[T4]Az isteni fényáradat sugárzásával beragyogva bajnokok koszorújával tündököltök, a Szentháromsággal egyenlő számú szentek. Tegyétek őt könyörületessé irántunk!
Isteni szózatokat visszhangoztatok lelkileg, vértanúk, ebben egyek voltatok, a béke köteléke összefogott titeket, az ellenség csalárd támadásait elhárítottátok.
Valóban a Szentháromsággal egyenlő számúak voltatok, szép győzelmet aratott vértanúk, Eutropiosz, Kleonikosz és Baziliszkosz, egyformán hittetek.
[M]Az örökkévaló Ige, aki minden emberfiánál ékesebben jött elő a te méhedből, Szeplőtelen Nagyasszony, a halál szomorúságát megszüntette, s örök életet adott nekünk.
[/]
[OD3]
[T4]Krisztusban megerősödtél, nevedet igazoltad, az ellenséget leverve győzelmi jelet szereztél, dicsőséges Eutropiosz vértanú.A kereszttel vértezted föl magadat, s a hellén sokistenhitet megfutamítottad, dicséretreméltó Baziliszkosz!
[M]Csendes révpartunk, elszakíthatatlan horgonyunk vagy nekünk, híveknek, Istenszülő. Szabadíts meg minket az eltévelyedés szörnyűségeitől!
[/]
[KTH]
[T1]A három szent vértanú a Szentháromságot * nagy néptömeg előtt megvallotta, * és küzdelmei után a testnélküliek tömegébe jutott. * Magasztaljuk őket ma híven, * ünnepeljük meg az ő szent * és a világot megörvendeztető emléküket!
[M]Keresztények reménysége, legszentebb Szűz, * a mennyei karokkal együtt kérleld szünet nélkül Istent, * kit te felfoghatatlanul és kifejezhetetlen módon szültél: * ajándékozza nekünk összes bűneink bocsánatát, * kik téged hittel és szeretettel dicsőítünk!
[/]
[OD4]
[T4]Biztosan megálltatok az igazság szikláján, a kínvallatás gyötrelmei közepette is tántoríthatatlanok maradtatok, s a téveszmék erősségét teljesen megdöntöttétek, sok küzdelmet végigharcolt bajnokok.
Minden vágyatokkal a Teremtő után sóvárogtatok, s mikor kötelekkel kifeszítettek és marcangolással kínoztak, a porondon legyőzhetetleneknek bizonyultatok, Kleonikosz, Eutropiosz és Baziliszkosz.
Szépséges fényözönben ragyogtatok, mint akik Krisztust látjátok magatok előtt, bajnokok! Ennek segítségével már könnyebben elviseltétek a tűzáradatot is, amellyel végül ellenségeitek égtek el.
[M]Megállítottad a halál hömpölygő áradatát, megszülted Krisztust, az élet folyóját. Esedezzél hozzá, hogy oltsa el lelkem bűn-kemencéjét, az irgalomnak szeplőtelen Anyja!
[/]
[OD5]
[T4]A hiábavaló üres beszédet erős lélekkel elerőtlenítettétek, kegyetlen kínzóitok dühét semmibe vettétek, nagyon erős vértanúk.
A mennyeieket a földi dolgoknál többre becsültétek, a nemesi címet, a katonaságot, a gazdagságot, a dicsőséget elhagytátok.
A zsarnokok vad őrjöngésétől meg nem ijedtetek, s a tüzet, a gyötrelmeket, a marcangolást, a kínvallatást bátran megvetettétek.
[M]Magára vette belőled, Istenszülő, az én Teremtőm az én természetemet, s e világra jött kettős természettel, egy személyben, összeelegyedés nélkül.
[/]
[OD6]
[T4]Erős volt a vértanú testvérpár: Eutropiosz és az istenes Kleonikosz, s így bátran viselték el sok szenvedésüket, majd pedig keresztre szegezték őket, és szeplőtelen koszorút nyertek.
Tántoríthatatlanul végigjárta a vértanúság útját a dicsőséges Baziliszkosz. Lábait szögekkel átszúrták, ő viszont eltaposta, sőt össze is zúzta a gonosz démonok fejét.
Lelkedet templommá formáltad, az eltévelyedés bálványát ledöntötted és megégetted. Fejedet karddal levágták, és te koszorút nyertél, dicséretre méltó Baziliszkosz vértanú!
[M]A te méhedben lakozott a Vőlegény, az Ige, mint a tövisek között található rózsa s mint a völgyek virága, mint a legtisztább liliom, ó Isten Anyja!
[/]
[OD7]
[T4]Most, hogy az örök élet birtokosai vagytok, miként azt a küzdőknek megígérte az Alkotó, zengjétek méltóképpen, bajnokok: Áldott vagy te a te dicsőséged templomában, Uram!
Felfoghatatlan titkok szemléletét, hírnevet, koszorút, örök szépséget, zavartalan örömet örököltetek, azért zengjétek: Áldott vagy te a te dicsőséged templomában, Uram!
A kínok kemencéjében megedződtetek, a téveszme hódolóit tántoríthatatlanul fölperzseltétek, vértanúk, s hangoztatjátok: Áldott vagy te a te dicsőséged templomában, Uram!
[M]Tépd szét, szent Szűz, bűneim adóslevelét, szabadíts meg a cselszövő mindenféle kártevésétől és támadásától, hogy hangoztathassam: Áldott vagy te az asszonyok között, szeplőtelen Nagyasszony!
[/]
[OD8]
[T4]Eljött a ti örömteli, boldog emléknapotok, szentek! Buzgósággal magasztalunk titeket, s a győzelmi koszorút adó Istennek dicshimnusszal zengjük: Áldjátok az Urat, az Úrnak minden művei!
Ékesek a ti sebhelyeitek, vértanúk, s olyanok vagytok Isten előtt, mint az arany és mint a drágakő. Híven köszöntünk titeket, a benneteket megerősítő Istennek pedig kiáltjuk: Áldjátok az Urat, az Úrnak minden művei!
Kegyelmi ajándékok valóságos forrásává tette Krisztus nyilvánvalóan a vértanúkat. Termést hoz a kopár föld, és forrást buzogtat a pusztaság, az értelemmel föl nem ruházott természet pedig értelmesen zengi: Áldjátok az Urat, az Úrnak minden művei!
[M]Az Ige a te méhedben lakozott és megtestesült, Szeplőtelen Nagyasszony, a minden lény fölött való Isten végtelen emberszeretettel átistenítette az én természetemet. Ezért híven magasztaljuk őt, és zengjük: Áldjátok az Urat, az Úrnak minden művei!
[/]
[OD9]
[T4]Most már világosan látjátok az Úr dicsőségét, diadalkoszorús vértanúk! Buzgón esedezzetek érettünk a testnélküliek, a vértanúk és az Úr igazainak seregeivel, ti, három vértanú!
Lehetővé tettétek, hogy az Üdvözítő teljesen bennetek lakhasson, Istennek szent bástyákkal megerősített városává lettetek, istenszeretők: Eutropiosz, Kleonikosz és Baziliszkosz!
Esedezzetek a Teremtőhöz, dicsőséges vértanúk, mindazokért, akik híven megünneplik a ti legszentebb emléketeket és magasztalják szent, istenes küzdelmeiteket, hogy bűnbocsánatot nyerjünk!
[M]Te vagy az én egyetlen oltalmazóm, reménységem és üdvösségem, te vagy az én menedékem, védőbástyám, és lelkem istenes vigasztalója, Mindenkorszűz! Szabadíts meg minden kíntól!
[//]
[03.04]
[OD1]
[T4]Legyen erős fegyverünk az ellenség minden fondorlata ellen a böjtölés, hogy derekasan legyőzhessük annak cselvetéseit!
A Szentlélek ragyogása megvilágosította lelki szemeidet, úgyhogy azt erényességeddel a megközelíthetetlen világosság felé irányítottad.
E világból magadnak semmit be nem szereztél, hanem elvetettél minden földi terhet, Gerazimosz atya, s mint valami testnélküli, úgy végezted az önmegtagadás pályafutását.
[M]Földiesből mennyei életmódra vezetett át bennünket a te szeplőtelen szülötted, Tisztaságos, hiszen a böjtölés szárnyán az égbe emel bennünket.
[/]
[OD3]
[T4]Pusztítsuk el böjtöléssel a szenvedélyek vadállatait, s közeledjünk Krisztushoz szenvedélyektől való megszabadulással és tisztasággal!
Mindig az Úr anyagtalan szeretetére gondoltál, szentéletű atya, és a mulandó anyagot semmibe vetted.Mindenkor Krisztus volt a nyelveden, Gerázimosz atya, s ő szavaid igazságát csodákkal erősítette.
[M]Böjtjeink és erőfeszítéseink során ezt a gyarló természetünket tedd edzetté, Szent Szűz, és erősítsd meg a szenvedélyekkel szemben!
[/]
[KTH]
[T1]Az Istenhez fölvezető erény-lépcsőt végigjártad, * a lelki szemlélődés magaslatára följutottál, * Krisztus isteni titkainak tiszta kijelentéseit befogadtad. * Azért buzgón tisztelünk téged, isteni ihletésű, * és hangoztatjuk: Dicsőség Krisztusnak, ki neked erőt adott, * dicsőség neki, ki téged megkoszorúzott, * dicsőség annak, ki általad mindenkinek gyógyulást ajándékoz!
[M]Szent karodat, mellyel jóságosan megtestesült Teremtődet hordoztad, * tárd ki feléje, Istenszülő Szűz, és esedezzél hozzá, * hogy szabadítson meg minket a kísértésektől, szenvedélyektől és veszélyektől! * Mi pedig buzgón magasztalunk téged, és hangoztatjuk néked: * Dicsőség annak, ki benned lakozott, * dicsőség annak, ki belőled jött e világra! * Dicsőség annak, ki a te szülésed által nekünk szabadulást szerzett!
[/]
[OD4]
[T4]Az emberek iránti könyörületességed bizonyságaként adtad az önmegtagadás idejét, Üdvözítő Krisztus Isten, s ezzel megtisztítod és megszenteled a te szolgáid testét és lelkét.
Az erények lépcsőjét végigjártad, és titokzatos látomásokra lettél méltóvá: még arra is kegyelmet nyertél, hogy előre láthasd a jövendőt.
Szent küzdelmeid verejtékével megöntözted a terméketlen pusztaságot, és termékennyé tetted azt, hogy emberek sokaságát gyűjtse össze Krisztus számára.
[M]Tisztaságos Szűz, kit megerősítőnkül ajándékozott a téged megdicsőítő Krisztus a híveknek, övezz körül minket az önmegtagadás idején, és mi magasztalunk téged!
[/]
[OD5]
[T4]Emelj ki bennünket, könyörületes Jézus, alantos vágyainkból a böjtöléssel, és ragadj a te szereteted magasságába!
Imádságod fegyverével a gonosz démonok seregeit bátran szétverted, Gerázimosz, és Krisztust Isten Fiaként magasztaltad.
A szenvedélyek ködét eloszlattad, s lelkileg a szeplőtelenség és a tisztaság fényével ragyogtál.
[M]Mosd le rólunk az önmegtagadással a lelki szennyet, szent Szűz, és tégy tisztává Isten Fiának dicsőítésére!
[/]
[OD6]
[T4]Méltass minket, akikre az önmegtagadás fénye árad, hogy megláthassuk a te föltámadásod isteni dicsőségét és fényességét, Üdvözítő!
Az élet sötétségében hajnalcsillagként ragyogtál fel, Gerázimosz, és az embereket kézenfogva a test nélküli angyalok lelkületének világosságára vezetted.
Az imádság botjával összezúztad a szellemi vadállatok fejét, és az embereket kiszabadítottad a hálójukból, minden dicséretre méltó atya.
[M]Megismertük általad a mindenség Uralkodóját, megszabadultunk a bálványimádás eltévelyedésétől, Istenszülő, s téged valóban Isten Anyjának vallunk.
[/]
[OD7]
[T4]Emelkedjünk fel önmegtagadással az Istennek tetsző viselkedés és a józan mértékletesség magaslatára, hogy lélekben megláthassuk a világosságot adó Urat!
Az erények szeplőtelen Paradicsomában lakoztál, isteni ihletésű, csodák ágait szakasztottad, s azok kimeríthetetlen kegyelmét mindenkinek továbbadtad.
Istenképiségedet méltó módon megőrizted, Istent hordozó, a vadállatok számára félelmetessé lettél, Istennek pedig szüntelenül hálaadó éneket zengtél.
[M]A böjtölés és a küzdelem idején övezz fel minket erővel és hatalommal a szellemi ellenséggel szemben, tisztaságos Istenszülő, mi pedig áldunk és magasztalunk téged.
[/]
[OD8]
[T4]Mindenség Királya, uralkodó Urunk, mint jóságos, a böjtöléssel és az önmegtagadás terheivel tégy minket úrrá a szenvedélyeken s a testi gyönyörökön, és méltass arra, hogy áldhassunk téged mindörökkön örökké!
Krisztus Királyt szívedbe fogadtad kis korodban, istenszerető, az ő kegyelmeinek és isteni ragyogásának gyönyörűséges hajlékává lettél, mindenkor magasztalva őt.
A szenvedélyek tüzében nem égtél meg, Gerazimosz atya, Krisztus kegyelmeinek égi harmata teljesen benedvesített, s te szüntelen buzgósággal a mindenség Istenének magasztaltad őt.
[M]Aki a te legszentebb véredből megtestesült, Szeplőtelen Nagyasszony, ő maga tisztítson meg minket a böjtöléssel és az önmegtagadás terheivel a testi szennytől, és tegyen erőssé a te szüntelen könyörgésedre, Istenszülő Szűz!
[/]
[OD9]
[T4]A Szentlélek kegyelmének bőségét mindörökre elnyerik mindazok, akik az önmegtagadás terheit vállalva kérik azt.
Anyagi testben az anyag nélkül való életet és életmódot folytattad, szentéletű, és dicsőítetted az Urat, aki megerősített téged.
Lelked minden sóvárgását csakis az enyészhetetlen javak felé irányítottad, Gerazimosz, és így méltóvá lettél azokra a dolgokra, amikre vágyódtál.
A szentéletűekkel Krisztus színe előtt állsz, szentéletű. Esedezzél hozzá mindazokért, akik megünneplik a te szent emlékedet!
[M]A te felülről áradó kegyelmed megvilágosítja mindazokat, Nagyasszony, akik szüntelenül magasztalnak téged, mint Isten Anyja.
[//]
[03.05]
[OD1]
[T5]Magasztalt legyen most a szép győzelmű Konón, ki a csalárdsággal bátran szembeszállt, Krisztusnak, a mindenség Istenének szolgálatában állt, és tőle hervadhatatlan koszorút kapott.
A rejtett életet és az örök boldogságot kívánta a dicsőséges Konón vértanú, s fölcserélte vele a csak egy ideig tartó fényűzést. Magasztaljuk őt dicshimnuszokkal, mert megdicsőült!
Az enyészhetetlenség köntösébe öltözködtél, mert most már beoltottak téged, a vadolajfa tövéről valót, a nemes olajfába, dicsőséges Konón, és szüleidet hoztad termésként Krisztusnak.
Megszabadult az ősatya átkától és lerázta magáról az enyészet igáját a minden dicséretre méltó vértanú, és még házastársát is követőjévé tette az önmegtartóztató életben.
[M]Istenünk Szeplőtelen Anyja, szüntelenül esedezzél Istenhez, ki az Atya kebelétől el nem vált és tőled megtestesült, hogy szabadítsa meg teremtményeit minden bajtól!
[/]
[OD3]
[T5]A Világosság után vágyódtál és Isten imádását kedvelted, a bálványimádás sötét istentelenségét pedig esztelenségnek tartottad, dicsőséges Konón.
Buzgó szívvel Krisztusnak szentelted lelkedet és testedet kedvesen fogadott áldozat gyanánt, s egyedül csak az egyetlen Uralkodóval maradtál kapcsolatban, végtelenül boldog vértanú.
Az ősöktől örökölt szokásoktól rengeteg embert bölcsen megszabadítottál, a pusztulás nevét viselőn pedig fényes győzelmet arattál, dicsőséges Konón!
Esedezzél, dicsőséges, hogy testi és a lelki szenvedélyeiktől megszabadulhassanak mindazok, akik híven megünneplik a te emlékedet!
[M]Esedezzél szünet nélkül, Istenünk tisztaságos Anyja, a méhedből születetthez, hogy szabadítsa meg a téged magasztalókat a sátán csalárdságától!
[/]
[KTH]
[T1]Gyermekkorodtól Istenhez ragaszkodtál, * a Szentlélek szeplőtelen hajlékává lettél, * a leggonoszabb szellemeket is legyőzted, isteni ihletésű! * Küzdöttél, és méltán naggyá lettél, * azért mindnyájan híven ünnepeljük * a te legszentebb emlékedet.
[M]Vezéreld küszködő lelkemet, Szeplőtelen Tisztaság, * és könyörülj rajta, * mert sok elbukásom miatt a kárhozat mélysége felé siklik, * a halál félelmetes óráján pedig szabadíts meg, * a vádaskodó démonoktól, * és ments meg engem, kérlek!
[/]
[OD4]
[T5]Megsemmisítetted, ó boldog, a népek elcsábítóját, és világosan hirdetted Jézus istenségét.
Dörgő szózatodtól megremegett a kőből készített ál-isten, és bevallotta, hogy Jézus az egyetlen igaz Isten.
Összegyűltek az esztelenek, akik végre egy kőszobor ajkáról vehették tudomásul az igazságot, a természetfölötti változást.
Kifejezhetetlen titkot hirdetve az Úr felé fordítod az eltévelyedetteket, szent vértanú!
[M]Jogosan dicsőítünk téged, mi, hívek, örökkészűz Istenszülő, és a te révpartodhoz menekülünk.
[/]
[OD5]
[T5]A kegyelem a szeplőtelen és tiszta világosság hajlékává tett, vértanúk dicsősége és dicsekvése!
A kimondhatatlan szavak szent ismeretével bőségesen rendelkeztél, és sok népet beavattál abba, felettébb tiszteletreméltó.
A benned levő, csodatevő karizmát látták a törvény nélküliek, s így kiáltottak: Konón Istene legyőzte a csalárdságot.
[M]A szülés után is szűznek magasztalunk, Istenszülő, mert az Isten-Igét szülted testben a világnak.
[/]
[OD6]
[T5]Imádságaidra megkapták a kegyelmet a kincs növeléséhez azok, akik hittek, s megkezdődött a romlás azoknál, akik nem engedelmeskedtek, végtelenül boldog Konón.
Önként alávetetted magadat a teremtő Istennek, ó boldog, s nyilvánvalóan fölébe kerültél a démonok seregének, dicsőséges Konón vértanú.Szóval és cselekedettel oktatva arra vezetted a sokaságot, hogy kérje az irgalmat, és buzgón kerülje az anyagias viselkedést, végtelenül boldog.
[M]Dicsőséges Mária, igazhitűek dicsekvése, méltó, hogy el nem égő csipkebokornak, hegynek, szellemi lépcsőnek, mennyei kapunak nevezve dicsőítsünk téged!
[/]
[OD7]
[T5]A vértanú-küzdelmet megvívtad, jó küzdelmű, és így kiáltottál: Áldott a mi atyáinknak Istene!
Legyőzted az ellenséget, bajnokká lettél, és így kiáltottál: Áldott a mi atyáinknak Istene!
A földön győztesnek hirdettek, az égben megkoszorúztak, Krisztus legyőzhetetlen vértanúja!
Áldozatul mutattad be Istennek a megmentett tévelygőket, és így kiáltottál: Áldott a mi atyáinknak Istene!
[M]Áldott vagy, atyáinknak Istene, ki Szűztől születtél, és őt Istenszülővé tetted.
[/]
[OD8]
[T5]Látva, hogy a szentnek imádsága legyőzte a sötétség világkormányzóját és a babonás eltévelyedést, papok, énekeljétek, és népek, magasztaljátok Krisztust mindörökké!
A gonosztevőknek gonosz lelkektől gyötört serege Isten akarata szerint így kiáltott hozzád, végtelenül boldog: Papok, énekeljétek, és népek, magasztaljátok Krisztust mindörökké!
Hatékony rendelkezéseddel olyan sértetlenül őrizted meg a vadállat fogai közé került csecsemőt, mintha anyja ölében maradt volna. 
Papok, énekeljétek, és népek, magasztaljátok Krisztust mindörökké!Gazdagon elárasztott fényével a hármasnapú világosság, ó bajnok, mert annak háromszemélyű természetét magasztalva ezt hangoztattad: Papok, énekeljétek, és népek, magasztaljátok Krisztust mindörökkön-örökké! 
[M]A keruboknál magasabbrendűnek bizonyultál, mindeneknél dicsőségesebb Istenszülő Mária, mert méhedben lakozott az, akit mi, halandók, a testnélküliekkel együtt dicsőítünk mindörökkön-örökké.
[OD9]
[/]
[T5]Egészen a szellemi valóság után vágyakoztál, Krisztus poharát kívántad inni, azért mindnyájan boldognak hirdetünk téged, ó boldog.
Az isteni törvényt Istennek tetsző módon követted, hízelgés az erődet el nem enyésztette, a hatalmaskodók fenyegetése meg nem rettentett, ó boldog.
A vértanúk ékessége voltál, Krisztus legszentebb sebhelyeivel ékeskedtél, dicsőséges. Azért mindnyájan magasztalunk téged.
Mivel most a mennyekben lakozol, szabadíts meg engem az élet szörnyű megpróbáltatásaitól, dicsőséges Konón, az Üdvözítő bajnoka!
[M]Üdvözlégy, Istenszülő, Krisztus Istenünknek Anyja! Esedezzél szülöttedhez, hogy adjon bűnbocsánatot azoknak, akik téged híven magasztalnak!
[//]
[03.06]
[OD1]
[T6]Krisztus Egyházának magasságában ragyogtatok föl tündöklő csillagokként, dicsőségesek, most pedig megvilágosítjátok a hívek lelkét, és eloszlatjátok az eltévelyedés sötétségét.
Bátor elhatározással rácsaptatok az ellenségre, s leterítettétek azt, vértanúk. 
Halálotokkal végtelen életet nyertetek, boldogok.Fényes és kemény küzdelem szépségével tündököltetek, feláldoztak titeket a testben feláldozott Krisztusnak, és a vértanúk karába kerültetek, vértanúk.
Az Úrnak negyvenkét nagyon híres vértanúja! A törvényszegők megszámlálhatatlan sokaságát meggyőztétek, s így a mennyei javakra lettetek méltókká.
[M]Mindennél szentebb Szűz, bajnokok istenes ékessége, ki a szépséggel ékes Krisztust szülted, esedezzél hozzá, hogy szépítse meg lelkemet!
[/]
[OD3]
[T6]A küzdőtér közepén áltál, s az érettünk megtestesült, üdvözítő Igét bátor szóval, férfiasan hirdetted, erős lelkű, nagy nevű Tivadar.
Hittel küzdöttél, a testet okosan megtagadtad, és kardcsapással bárányként feláldoztak, magasztalásra méltó Konstantin vértanú.
A küzdelem ideje megmutatta mindenkinek, hogy te az Isten hűséges barátja vagy, s a test ártalmas dédelgetésével szakítottál, jeles Teofilosz!
[M]A szenteknek negyvenkét tagú, küzdő csapata kifejezetten a magasságbeli Isten valóságos Anyjának hirdetett téged, aki erősekké tetted őket közbenjárásoddal.
[/]
[KTH]
[T4]Bátran felsorakoztatok a törvénytelenül élők ellen, * szellemi küzdelembe szálltatok az istentagadókkal, * felöltöttétek Krisztus Isten teljes fegyverzetét, * kézbe vettétek kard gyanánt a hitet, * vállatokra emeltétek pajzsként a reményt, * fölvettétek páncélnak a szeretetet, * és megfutamítottátok az ellenséget.
[T8]Az ellenség fogságába estetek, * hosszú időre tömlöcbe zártak titeket, * de a hitet megőriztétek, és sértetlenek maradtatok. * A kardcsapás kiszabadított titeket a testből, * de az istenszeretet nyilvánvalóan összefogott, ó szentek! * Azért mint világítók, beragyogtátok a világot, * és a Szentlélek kegyelmével mindenkit megvilágosítottatok, boldog bajnokok! * Esedezzetek Krisztus Istenhez, * hogy adjon bűnbocsánatot azoknak, * akik buzgón megünneplik a ti szent emléketeket!
[M]A Bölcsességet és Igét * kifejezhetetlen módon méhedben fogadtad, Isten Anyja, * a világnak a világ fenntartóját szülted, * karjaidban hordoztad a mindenség összefogóját, * mindenek Táplálóját, a teremtés Alkotóját. * Azért kérlek, legszentebb Szűz, * ajándékozz meg azzal az ítélet órájában, * mikor a Teremtőm színe elé kell állnom, * teljesen Szeplőtelen Nagyasszony, * hogy akkor is ajándékozz meg pártfogásoddal, * mert egyedül tebenned remélek, én, a te méltatlan szolgád!
[/]
[OD4]
[T6]A Szentlélek erejével leterítettétek az ellenség egész erőtlen haderejét, vértanúk, meghaltatok, és örök életet örököltetek.
Istenről elmélkedve a lehető legszebben megerősítetted lelkedet, Kallisztosz, bátran és örömmel adtad át magadat a kardhalálnak, és mennyei örökséget nyertél.
Elméd szellemi alapjait szépen az ismeret sziklájára helyezted, Vasszóé, s férfiasan üldözted és tapostad el ellenségeidet, végtelenül boldog.
Odaadtátok utolsó csepp véreteket, s vele együtt fényesen odaajándékoztátok lelketeket is annak, aki értünk jósága bőségével a kereszten utolsó csepp vérét is odaadta, minden dicséretre méltók!
[M]Tisztaságos Anyának vallottak téged az isteni ihletésű vértanúk, Szent Szűz, és a benned levő dicsőségben megtiszteltetésre jutottak, a magasságban pedig halhatatlan ajándékot örököltek.
[/]
[OD5]
[T6]Titokzatos fáklyákként tűntetek fel, hogy az istenfélelem sugarával az istenfélők lelkét megvilágosítsátok és a tudatlanság sötétségét eloszlassátok, az Úrnak legboldogabb bajnokai!
A szellemi oroszlánok szájából épségben megmenekültetek, s a mindenség Uralkodójának felajánlott igen kedves ételadománnyá lettetek, Urunknak vértanúi. Ezért ő soha el nem múló boldogságra méltatott benneteket.
Mondjatok értünk könyörgést az Úrnak, negyvenkét vértanú, hogy megszabaduljunk minden fenyítéstől s a ránk váró végtelen sok gyötrelemtől!
[M]Szeplőtelen Szűz! Kérlek, irányítsd lelkem vágyát Isten felé, aki megmutatja az élet útját, s a bajnokok ösvényeit is járhatóvá tette a mennyországig!
[/]
[OD6]
[T6]A kereszt vitorlájával szárnyaló bajnokok a törvényszegés tengerén úgy áthajóztak, hogy víz nem áztatta őket, majd nyugalmas révbe jutottak, és az istenfélők kormányosaivá lettek.
Magasztaljuk buzgón az Úr vértanúit, Konstantint és a híres Tivadart, Kallisztoszt és Vasszoét, velük együtt a nagy Teofiloszt és összes bajnoktársukat!
Jó illatú virágként virágoztatok titokzatos módon a bajnokok ligetén, s az egész Egyházat eltöltöttétek jó lelki illattal, az eltévelyedés rossz szagát pedig eloszlattátok.
[M]A természet törvényétől eltérően, a természetet meghaladó módon szült téged a valóban szűz Istenszülő, ó Krisztus, ki a híven küzdő bajnokokat törvényesen megkoszorúztad.
[/]
[KNT]
[T2]A hitnek újdonsült harcosait, * kik Krisztusért buzgósággal küzdöttek, * és érettünk Krisztushoz esedeznek, * koszorúzzuk meg mindnyájan méltó magasztaló énekekkel * mint a Római Birodalom bástyáit és őrzőit!
[/]
[IKS]
[T2]Krisztusnak negyvenkét bajnoka, * ti a világ kezdete óta élt összes szenttel együtt * közvetlenül szemlélitek Krisztus teremtetlen szépségét * és kimondhatatlan dicsőségét, * melyet az angyali karok is vágyva vágynak látni. * Világosítsátok meg imádságaitokkal magasztalóitokat, * oszlassátok el tőlük a bűnök sötétségét, * tegyétek őket a világosság fiaivá, * mint a Római Birodalom bástyái és őrzői!
[/]
[OD7]
[T6]Krisztus negyvenkét bajnoka, aki hosszú letartóztatás múltán kiszabadult a test börtön-őrizetéből, mint az ő törvényének igazi megőrzője, a mi őrzőnknek is bizonyult, hiszen már a mennyben lakozik.A Babilonban egykor fogságban élt három ifjút utánoztátok, mint messzi vidékre elhurcolt foglyok, szép győzelmet aratott vértanúk, és a sokat lázongó ellenséget ti magatok ejtettétek fogságba.Véretek áradatával a hiúság folyamát elapasztottátok, s amikor egy folyam vizébe vetettek titeket, bölcsek, az élet vizéhez költöztetek, s reánk a halhatatlanság patakjait árasztottátok.
[M]Te vagy, Szeplőtelen, az igazi új könyvtekercs, hiszen beléd írták az élet Igéjét, aki beleírta az élet könyvébe az ő istenes bajnokait, a Szentírás buzgó megtartóit.
[/]
[OD8]
[T6]Magatokra vállaltátok a vértanúk istenes pályafutását, a küzdelemben állhatatosaknak mutatkoztatok, megingathatatlan helytállásotokkal az ellenséget megfutamítottátok, azért magasztalunk titeket, Krisztus katonái.
Keményen ellenálltál az eszteleneknek, akik erőszakkal el akartak szakítani Krisztus szeretetétől, Konstantin bajnok, s a vértanúk seregébe kerültél.
A hibátlan bárányok módjára együtt feláldozott negyvenkét bajnok örvendezéssel utánozta a nagy nyilvánosság előtt a bárányként feláldozott Úrnak szeplőtelen szenvedését.
[M]Vőfélyként jelent meg előtted a szent főangyal, és így szólt: Üdvözlégy, Isten tüzes trónja, szeplőtelen Tisztaság! Üdvözlégy, az Istennek testben való megjelenését valló vértanúk erőssége!
[/]
[OD9]
[T6]Méltóvá lettetek arra, hogy meglássátok az Urat, ki megadta nektek a győzelem enyészhetetlen koszorúját: Konstantin, Vasszoé, Tivadar, nemes lelkű Kallisztosz, boldog Teofilosz és mind a többiek, esedezzetek érettünk mindenkor!
Felragyogott ma a bajnokok emléke mint világosság, mint a hajnal, mint a nagy Nap, és fényözönbe vonta a hívek lelkét. 
Üljük meg az ünnepet, s magasztaljuk a vértanúkat, kik szent énekekkel dicsőítik Megváltójukat, Krisztust!
A vértanúk szent csapata, a negyvenkét tagú bajnoki csoport kegyelemből az angyalok seregébe került, s bűnbocsánatot kér számunkra a negyvennapos böjt során.
A föld befogadta véreteket, a folyó levágott fejetekkel egyesítette testeteket, felülről isteni fényesség áradt, és láthatóan előttetek haladt hatalmas erővel.
[M]Világosság hajléka, Isten kedveltje, világosítsd meg ragyogó sugaraddal lelkemet, oszlasd el a lanyhaság ködét, emelj ki a bűn sötétségéből, ki a bűn nélküli Istent szülted!
[/]
[EXA]
[T2]A negyvenkét tagból álló kar egy lélekkel * a legkeményebben küzdött mindhalálig, * így az ellenség minden cselvetését meghiúsította, * és az égi hajlékba került, * s fényes győzelmi koszorút kapott a Magasságbeli jobbjából.
[M]Tekints az én nyomorúságomra * minden magasztalásra méltó Istenszülő Szűz, * mert nálad van minden együttérzés forrása * és a nagy irgalom! * Csillapítsd a szenvedélyek háborgását és az élet botrányait, * ments meg engem imádságoddal a kárhozat tüzétől, Szent Szűz!
[//]
[03.07.]
[OD1]
[T4]Szent vértanúk, kiket az isteni fényözön vesz körül, szabadítsátok meg a szenvedélyek sötétségéből mindazokat, akik ezt a ti fényes és tündöklő ünnepeteket mindenkor buzgón megünneplik!
Az Isten megtestesült Igéje hírneves pásztorokká tett titeket, szentéletűek, hogy hirdessétek az ő istenségét a tévelygőknek és a tudatlanság veszélyében levőknek.
A Szentlélek éltető vizével töltekezve a szörnyű istentagadás hevétől kiégetett lelkeket megöntöztétek, és az üdvösség vizéhez vezettétek, dicsőségesek.
[M]A te felfoghatatlan szülésed folytán az ősszülők büntetése megszűnt, szeplőtelen Tisztaság, s hangos szavú magasztalóid előtt újra megnyílt a Paradicsom ajtaja.
[OD3]
Lelkületedet isteni tűz hevítette, végtelenül bölcs Bazil, s az istentagadás bozótját, mint jeles pásztor, fölperzselted. 
A Szentlélek világosságával a szörnyűségek sötétségében levőket a legszentebb keresztség világosságára vonzottad, ó dicsőséges!
A te Isten felé irányuló útjaid az eltévelyedés örvényéből mindenkit az Isten ismeretére irányítottak az ő kegyelme által, Bazil.
[M]Hogy megszabadítsa az embereket az ellenség hatalmából, Tisztaságos, megszülted a hatalmas Urat, szeplőtelen Szűz!
[KTH]
[T3]Műró kenettel szenteltek föl benneteket, * s az istenszerető nép pásztoraivá lettetek, * tiszta bárányokként áldoztak fel titeket * és ajánlottak oda a Főpásztornak, * a bárányként feláldozott Igének, * hírneves vértanúk, az egész világ megvilágosítói. * Azért mindnyájan buzgósággal ünnepeljük * a ti szent emléketeket.
[M]Mint megműveletlen szőlőföld, * a leggyönyörűbb szőlőfürtöt termetted, Istenszülő, * s belőle fakadt számunkra az üdvösség bora, * mely megvidámítja mindnyájunk lelkét és testét. * Azért mint minden jónak forrását, boldognak hirdetünk téged * és az angyallal állandóan hangoztatjuk neked: * Üdvözlégy, malaszttalteljes!
[OD4]
Magasztaljuk a vértanúk legszentebb karát, amely a papság és a vértanúság kegyelmével egyaránt ragyog, és örvendezve énekli: Dicsőség a te erődnek, Uram!
Az Egyháznak isteni ihletésű kormányzói voltak a Szentlélekben: Efrém és Agathodórosz, Bazil és Kapitón, Jenő és Elpidiosz s az istenes Etheriosz.
Isteni titkokba beavatott, istenes atyák! A népeket valóban életszentségben és igazságban vezettétek, s a vértanúsággal boldog véget értetek.
A hitetlenségben holtak a halott föltámadása nyomán örök életet nyertek, mert a te közreműködéseddel hittek Krisztusban, a mi Istenünkben, legszentebb Bazil vértanú!
[M]Életre keltetted a halott embereket, Szent Szűz, minden értelmet meghaladó módon megszülted a személyes Életet, Krisztust, a mi Istenünket, aki könyörületességből emberré lett.
[OD5]
A szeplőtelen vértanúság poharát kiittátok, az Úr nevét híven segítségül hívtátok, Istent hordozó atyák.
Az egyetlen, aki életet lehel a holtakba, a te imádságodra, Bazil, föltámasztotta a halottat, s így ragyogóvá tette igehirdetésedet.
Hirdettétek, hogy a Fiú az Atyával egyforma tiszteletet érdemel, és csökkentettétek a bálványimádás őrületének zsarnokoskodó sokistenhitét, atyák!
[M]Boldog az a nép, amely ismer és buzgón boldognak hirdet téged, Szeplőtelen, a mindenség Uralkodójának Anyja.
[OD6]
Koszorúzzuk dicséretekkel Agathodóroszt és Jenőt, a nagy Bazilt és a bölcs Elpidioszt, a főpapokat és nemes vértanúkat!
A Szentlélek törvényein nevelkedtetek, a törvényen kívül élők elé adtátok az üdvösséges törvényt, és őket az istenfélelem világosságára vonzottátok, végtelenül bölcsek.
Más-más város szülöttjeként tűntetek fel, de egy népnek a pásztorai és az Isten városának örökösei voltatok, melyben benne laknak az Istent szolgáló vértanúk.
[M]A törvény árnyékképei és a próféták jelképei előre jelezték, Szeplőtelen Szűz, a te kimondhatatlan anyaságodat, melynek révén megmenekült a világ.
[OD7]
Örömmel magadra vállaltad a kemence tüzére szóló ítéletet, Kapitón atya, de nem égtél meg, hanem épségben maradtál, mint a három ifjú, és megmentetted a jövendő tűztől a hitetleneket, mert istenes csodáiddal hívőkké tetted őket.
Nem féltél, a rendelet meg nem ijesztett, Szent Kapitón atya. Magadra öltötted a szent köntöst, és ezzel elviselted a tüzes parazsat, ó boldog!
A tudatlanság terjeszkedését istenes szavaiddal feltartóztattad, a helyes vallásosság ismeretét mindazoknak föltártad, akik a hiábavalóság szakadékába zuhantak, Isten által kiválasztott Kapitón főpap!
[M]Az Isten Igéje, aki kezével alkotta Évát, újjá akart alkotni mindenkit, és a te méhedben maga is teremtménnyé alakult, az Atyával és a Szentlélekkel együtt uralkodó kezdetét vette, Leányzó!
[OD8]
Halálra adtátok magatokat testi szenvedéssel, és halhatatlan életet közvetítettetek mindazoknak, akik a halott isteneket imádták, veletek együtt üdvösségre jutottak, szentéletű atyák, és mindenkor hangoztatják: Áldjátok az Urat, az Úrnak minden művei!
Énekeljük meg hívek, összhangban Jenőt és Agathodóroszt, Efrémet és Elpidioszt, Etherioszt, Bazilt és Kapitónt, az ellenség megsemmisítőit, Krisztus főpapjait! Őneki pedig ezt kiáltsuk: Dicshimnuszokban magasztaljátok az Urat, minden művei!
Megörvendeztetted a népeket tanításoddal, Efrém atya, s átköltöztél a nem alkonyodó világosságra, az örök boldogságba, elnyerted szenvedéseid jutalmát, és hangoztatod: Dicshimnuszokban magasztaljátok az Urat, minden művei!
Az élet szőlőtőkéjének fürtjei vagytok, legboldogabbak, s már mindenkor gyógyulások borát buzogtatjátok, és megörvendeztetitek mindazok szívét, akik híven magasztalnak benneteket és kiáltják: Dicshimnuszokban magasztaljátok az Urat, minden művei!
[M]Emberként jelent meg a belőled született legfelsőbb Lény, kettős természettel, működéssel és akarattal, ó Szeplőtelen, mert önként hozzájuk hasonlóan jelent meg. Hangoztassuk neki: Dicshimnuszokban magasztaljátok az Urat, minden művei!
[OD9]
Jertek, ünnepeljük meg mindnyájan a szent fölszentelt vértanúk szent emlékét, tiszteljük meg őket hangos szóval, szent dalokkal, mert mindnyájunkért esedeznek a mi végtelen könyörületességű Istenünkhöz!
Úgy tűntetek fel, mint az istentelenek által a földön vonszolva megcsiszolt drágakövek, kik a téveszmék erősségeit az Isten erejével leromboltátok, ezért méltán boldogoknak hirdetünk titeket.
Ma megünnepli Kerszon városa a ti emléketeket, mert az ő tornyai, istenes oszlopai és erődítményei, pásztorai, tanítói s papjai voltatok, Istenben boldogok!
Az angyalok karában van már az atyák kara, Jenő, Efrém és Kapitón, Elpidiosz és Etheriosz, a dicsőséges Bazil és az istenszerető Agathodórosz.
[M]Isten kedves Leánya, karján hordozva Krisztust, ki a mindenséget hordja kezén, megdöbbenve így szólt: Hogyan lehetsz egyszerre Fiam is és Teremtőm is, te felfoghatatlan!
[//]
[03.08.]
[OD1]
[T8]Istent hordozó Theofülaktosz atya, ki ott állsz az Uralkodó trónusa előtt, őrizd meg azokat, akik híven megünneplik a te emlékedet.
Méltán kent fel téged a Szentlélek kegyelme hűségedért és jóságos viselkedésedért.Hogy a mennyeieket elnyerhesd, ó boldog, minden földit megvetettél, és Krisztus Isten nyomába léptél.
[M]Aki úgy látta jónak szeretetből, hogy a te méhedből szülessék, Istennek tisztaságos Jegyese, az a vágyva vágyott Úr, Édesség és megközelíthetetlen Világosság.
[OD3]
A te Uralkodód törvényeinek engedelmeskedtél, dicsőséges főpap, s a törvényszegő uralkodók törvényeit megvetetted.
Krisztus szent és isteni képmása előtt tisztelettel hódoltál, az istentelenek vallástalanságát pedig elutasítottad.
Előbb önneveléssel lelkiismeretedet készítetted föl lélekben a vértanúságra, most pedig már a vértanú-koszorúval ékeskedsz.
[M]Szentségesen a legszentebb méhben lakoztál, Uralkodó, hogy megmutasd nekünk a szentségre vezető utat.
[KTH]
[T8]Szent aszkézisre nevelted magadat, * püspökké szenteltek, hogy bemutasd az isteni titkokat, * a lelkek megszentelésére, bölcs atya. * Krisztus ikonját tisztelted, * száműzetést, zaklatást és hosszan tartó börtönt szenvedtél érte. * Azért halálod után gyógyulásokat buzogtatsz, * hogy meggyógyítsd a szenvedőket, * és megvilágosítsd a zsoltárt éneklőket, * Theofülaktosz főpap. * Esedezzél Krisztus Istenhez, * hogy adjon bűnbocsánatot azoknak, * akik buzgón megünneplik a te szent emlékedet!
[M]A szellemi Nap felhője, * az isteni fény arannyal ékes szövétneke, * tisztaságos, szenny nélküli, szeplőtelen Nagyasszony, * világosítsd meg, kérlek, a szenvedélymentesség fénysugarával szenvedélyektől elvakított lelkem sötétségét! * A bűnbánat vizével és a töredelem könnyeivel * mosd le beszennyezett szívemet, * és tisztíts meg a tisztátalanságtól! * Járj közben a te Fiadnál, Istennél, * hogy adjon bűnbocsánatot nekem, méltatlan szolgádnak, * mert te vagy reménységem!
[OD4]
Sem a vallatások tüze nem ijesztett meg téged, végtelenül boldog, Isten által ihletett Theofülaktosz, sem az oroszlánnal való küzdés nem ernyesztette el lelki erődet.
Krisztus tett őrizetet szádra és ajkadra, szentéletű atya, ezért még az istentelenek ellened indított rohama során is megingathatatlan maradtál.
Várva vártad azt, aki a sziklán megerősítette lépteidet, a Fönséges pedig lehajolt hozzád, hiszen az ő ikonja előtt hódoltál.
[M]Hálaadó éneket zengünk neked, Istennek szeplőtelen Jegyese, mert a te szülötted megszabadított minket a bűn terhétől.
[OD5]
Szenthez illő módon Istenhez emelted kezedet, s az istenteleneket megfutamítottad, isteni ihletésű atya.Megfogta az Úr jobbkezedet, atyánk, és bevezetett a mennyei boldogságba.
A szűk ösvényen jártál, s a Paradicsom tágas térségére jutottál, isteni ihletésű Theo-fülaktosz!
[M]Akik nem ismernek el téged Istenszülőnek, azok nem látják meg majd a tőled születettnek a világosságát, tisztaságos Istenanya!
[OD6]
Érzékeidet önmegtagadással megfékezted, szenvedélyeiden úrrá lettél, Theofülaktosz, és most a szenvedélymentesség tündöklését élvezed.
Az Üdvözítő ikonjának tiszteletére oktattál mindenkit, cselekedeteiddel és a dogmák megvallásával nyilvánvalóan kitűntél, Theofülaktosz!
Krisztus az élet záporát ontó felhővé tett téged, Krisztus főpapja, Theofülaktosz atya!
[M]Minden ember előtt az istenség szépségével ékes a te Fiad, ki értünk öltött testet, Tisztaságos.
[OD7]
Az istenes pályafutást elvégezted, a hitet mindhalálig megtartottad, szenvedéseidért a koszorút elnyerted, boldog bölcs, és hangoztattad: Áldott vagy, Urunk, Istenünk, mindörökké!
Istenes erényeid szekerén haladván a magasságba érkeztél, most is Isten színe előtt állsz, és hangoztatod: Áldott vagy, Urunk, Istenünk mindörökké!
Aki az emberek lelkét egyenként teremti, látta szíved istenességét, és a tanítók székeibe ültetett, Istent hordozó, háromszorosan boldog Theofülaktosz!
[M]Hozzád menekülök most, Istenszülő, a te oltalmad és istenes pártfogásod alá, és kérlek, hogy szabadíts meg a szörnyű bűnöktől, áldott Tisztaságos, ki testben szülted Istent.
[OD8]
Ott laksz, ahol az örvendezők lakóhelye van, hitvalló, az igazság védelmezője! Világosság ragyog rád, mint igazra, végtelenül bölcs, s mint olyanra, aki a vértanúk küzdelmeit végigküzdötte. Most velük együtt hangoztatod: Papok, dicsérjétek, és népek, magasztaljátok Krisztust mindörökké!
Elnyerted az állhatatosság koszorúját, Isten által kiválasztott, keserű számkivetésben éltél, várva, hogy elnyerjed küzdelmeid jutalmát. Jó reménységedben nem is csalódtál, Krisztusnak hangoztatod: Papok, dicsérjétek, és népek, magasztaljátok őt mindörökké!
Fényesen megünneplik most hitvallásod fényével ragyogó emlékedet, Istent hordozó. Krisztusnak, az Istenszülőnek és az összes szenteknek szent ikonját tisztelted, és most velük együtt zenged: Papok, dicsérjétek, és népek, magasztaljátok Krisztust mindörökké!
[M]Tisztaságos Istenanya! Mosd meg lelkem sebeit és a bűn fekélyeit, te ártatlan leányzó, ki szűzi bensődből, férfitől meg nem közelítve a mindenség Istenét szülted! Ifjak, áldjátok, papok, dicsérjétek, és népek, magasztaljátok őt mindörökké!
[OD9]
Valóban nagy kegyelmi ajándékokra méltattak, Krisztusért erős lélekkel álltad a veszedelmet, Istenben boldog Istent hordozó.
Tarts szemmel minket, a te magasztalóidat, ó boldog, szabadíts meg a kísértésektől és a veszedelmektől, hiúsítsd meg az eretnekek cselvetéseit!
Bölcsen és igaz emberhez híven éltél, mint szent titkok beavatottja, tündöklő vértanúvá lettél, véredből magadnak bíbort szőttél.
[M]Szent Szűz, ki Krisztust, az igazság Napját hordoztad karodon, mint a hajnal, felragyogtattad őt a sötétségben és az eltévelyedésben levőknek.
[//]
[03.09.]
[KTH]
[T4]Fönséges csillagokként ragyogtok mindenkor * az Egyház szent égboltján, * s tündöklővé teszitek a híveket, * Krisztus negyven szent vértanúja.
[M]Fogadd el könyörgésünket, tisztaságos Szűz, * kik a te oltalmad alá menekülünk. * Esedezzél szüntelenül a te Fiadhoz, * hogy üdvözüljenek szolgáid!
[T4]Bátor elszántsággal vállaltátok a vértanúságot, csodálatos bajnokok! * Tűzön és vízen mentetek keresztül, * és eljutottatok az üdvösség tágas terére, * osztályrészül nyertétek a mennyországot. * Esedezzetek ott érettünk, * ti bölcs, negyven nagyvértanú!
[M]Hogy hálás szívvel magasztalhassuk * és szüntelenül kérjük, Istenszülő, a te könyörületességedet, * add meg a te szolgáidnak, * akik hangos szóval ezt mondják: * Szentséges Szűz, jöjj a mi segítségünkre és szabadíts meg minket * a látható és a láthatatlan ellenség minden fenyegetőzésétől, * mert te vagy a mi oltalmunk!
[KTH]
[T6]Magasztalt legyen most a szent vértanúk ékessége, * a negyven tagból álló, Isten által megtisztított és egybegyűjtött sereg! * Mert fagyban és tűzpróbában bizonyságot tettek a bölcsek, * hogy Krisztusnak, a mindenség Királyának katonái, * és esedeznek a mi üdvösségünkért.
[M]Gyors segítségedet, oltalmadat és kegyelmedet * nyilvánítsd ki szolgáidon, Tisztaságos, * hárítsd el tőlünk a hiú gondolatok árjait! * Emeld föl elesett lelkemet, Istenszülő! * Mert tudjuk, ó Szűz, jól tudjuk, * hogy amit akarsz, meg is teheted.
[T4]Prófétálásszerűen mondotta Dávid a zsoltárban: * Tűzön és vízen mentünk át, * de te enyhüléshez juttattál minket. * Ti pedig, Krisztus vértanúi, * megvalósítottátok ezt a szózatot. * Tűzbe-vízbe kerültetek * és bejutottatok a mennyországba. * Azért esedezzetek, ti negyven bajnok, * hogy elnyerjük a nagy irgalmat!
[OD1]
[T2]Itt a földön ők negyvenen elhagytak minden címet, felvették a krisztusi nevet, azért most a magasságban lakoznak.
Ti, akik Krisztus szeretetéből megvetettétek a testet és a világot, a mulandó ruhával együtt levetettétek a régi embert, s magatokra öltöttétek az enyészhetetlenség köntösét.
[M]Ki magasztalhatja méltó módon a te kifejezhetetlen foganásodat? Hiszen a testben megjelent Istent szülted nekünk, Legszentebb, mindnyájunk Üdvözítőjét.
[OD3]
A negyven vértanú a katonáskodást, az életet, a testi szépséget és a jólétet dicsérendő módon megvetette, mindezekért viszont Krisztust örökölte.
A zsarnok parancsára a negyvenet kövekkel könyörtelenül megdobálták, de azok a Szentlélek erejével ezt a kődobálást a parancsot kiadókra fordították vissza.
A kígyó a hatalmaskodók ajkával káromló szavakat mondott reád, Teremtő, de azoknak Istent megbántó száját a vértanúkra dobott kövek összezúzták.
[M]Egyetlen, férfitől meg nem közelített Mindenkorszűz, az isteni parázs aranyos füstölője, tedd jó illatúvá rossz szagot árasztó szívemet!
[KTH]
[T8]Krisztusért harcoltatok vértanúk módjára, * az ellenséget bajnokságtokkal legyőztétek, * a próféta szavát cselekedettel megvalósítottátok: * Tűzbe-vízbe kerültetek, de az örök életben enyhüléshez jutottatok. * Azért az égből koszorút kaptatok, * a testnélküliek karaival együtt örvendeztek, * boldog és hírneves bajnokok. * Esedezzetek Krisztus Istenhez, * hogy adjon bűnbocsánatot azoknak, * akik buzgón ünneplik a ti szent emléketeket!
[M]Megszívlelem az ítéletet, és félek, * rettegek a félelmetes vizsgálattól, * remegek a kitagadástól, és tartok a büntetéstől, * a tűz kínjától, a sötétségtől, a pokoltól, * a fogak csikorgatásától, a soha nem nyugvó féregtől. * Ó, jaj nekem, mit műveljek, * mikor felállítják a királyi széket, és megnyílnak a könyvek, * feddésben részesülnek a gonosz tettek, * és nyilvánosságra kerülnek a titkok is? * Légy akkor az én menedékem, Nagyasszony, és hő oltalmazóm, * mert te vagy reménysége a te haszontalan szolgádnak!
[OD4]
Esztelenek vagytok, legistentelenebbek – mondták a bajnokok –, hogy éppen jutalommal járó büntetést ajánlotok föl nekünk!
Krisztus üldözői kifent karddal, vadállatokkal, tűzzel és kereszttel fenyegették a szenteket.Előttünk csak a kárhozat tüze félelmetes – mondták a bajnokok –, szolgatársunktól, ettől az itteni tűztől nem félünk.
Tépjétek ki kezünket, égessétek el lábunkat, mindegyiket visszakapjuk enyészhetetlenül! – kiáltották a szentek. 
[M]Arra kérünk, Szeplőtelen, ki az Istent mag nélkül fogantad, hogy esedezzél mindenkor a te szolgáidért.
[OD5]
Mikor az üldözők esztelen őrjöngése a bajnokokat arra ítélte, hogy szabad ég alatt, a fagyban töltsék az egész éjszakát, azok hálaadó éneket zengtek Istennek.
Krisztus negyven vértanúja a tó jegén állva örvendezéssel viselte a szörnyű fagyot, megerősítette őket az isteni koszorúk reménysége.
Nevetségessé lett Krisztus negyven vértanúja előtt a hajdan vízben rejtőző, megfulladt kígyó, mert elveszítette pusztulást okozó erejét.
[M]Neked, ki Krisztust, a mindenség Alkotóját szülted, ezt zengjük: Üdvözlégy, Tisztaságos! Üdvözlégy, ki a világosságot felragyogtattad nekünk! Üdvözlégy, ki a körülhatárolhatatlan Istent körülhatároltad!
[OD6]
Örömmel ragadta meg a gonoszság szerzője a negyvenből az elbukottat, mint a tizenkettőből a szerencsétlen Júdást és az Édenkertből az embert.
Hiába büszkélkedik a becstelen, mert miként egykor a tolvaj esetében Mátyással, most ahhoz hasonlóan az őr meghívása folytán marad szégyenben a zsarnok Gonosz.
Esztelen és szánalomra méltó az, aki mindkét életet elhibázta. Tűz segítségével szabadult, és az olthatatlan tűzbe került.
[M]Férfit nem ismerve lettél anyává, ó Szűz, és mindenkorszűz maradtál, s a te Fiad és Istened valóságos istenségének csodajeleit hirdetted.
[KNT]
[T6]E világ minden hadseregét otthagyva * a mennyekben lakozó Uralkodóhoz csatlakoztatok, * Urunk negyven bajnoka, * mert tűzön és vízen átmentetek, ó boldogok, * méltán jutottatok el a mennyei dicsőségbe * és nyertetek égi koronát.
[IKS]Leborulok a mindenható Krisztus, * az én Teremtőm és Istenem előtt, * aki a befedetlen trónon ül, * aki kiterjeszti a világosságot, mint a sátorponyvát, * aki megerősítette a földet, * aki összegyűjtötte a vizeket gyülekező helyükön, * aki a mindenséget a nemlétből létrehozta, * aki leheletet és életet adott mindenkinek, * aki fogadja a főangyalok énekét és az angyalok dicsőítését * s a mindenség imádását. * Méltatlan létemre előadom kérésemet, * a szólás kegyelmi ajándékát kérve, * hogy én is buzgón magasztalhassam a szenteket, * akiket az Úr győzteseknek nyilvánított, * bevezetve őket az égi dicsőségbe, * és megadva nekik a győzelmi koszorút.
[OD7]
Elámult a negyven férfi őrzője, mikor meglátta a győzelmi koszorúkat. Lemondott az élet kedveléséről, mert szárnyakat adott neki a te megjelent dicsőséged szemlélése, és a vértanúkkal együtt zengte: Áldott a mi atyáinknak Istene!
A lelket emésztő fürdőbe ment és holttá lett az életet kedvelő, az ezt szemlélő őr viszont a legjelesebb krisztuskedvelő lett, és az enyészhetetlenség fürdőjében a vértanúkkal együtt zengte: Áldott vagy te, atyáinknak Istene!
Fellobbant a szellemi tűz a negyven férfi lelkében, s megégett a csalárd gonosz, és viaszként olvadt el az istentelenek esztelensége. Neked pedig, Krisztus, zengték: Áldott vagy te, atyáinknak Istene!
Ó, milyen tündöklő és fönséges a kereszt ereje, Krisztus! Ellentétes dolgokkal köti meg a koszorút a negyven vértanúnak! Tűzbe-vízbe kerülnek, s enyészhetetlenségben hangoztatják: Áldott vagy te, atyáinknak Istene!
[M]Az égő csipkebokorban, a Sínai-hegyen Mózes téged látott előre, Tisztaságos, aki sérülés nélkül hordoztad a kimondhatatlan Lény csupasz tüzét, mikor Isten egyik személye tebenned fogható testtel egyesült.
[OD8]
A bajnokok ellen lázította az ellenség esztelenül az egész teremtést, de teljesen szégyent vallott, mert a negyven szüntelenül ezt zengte: Énekeljétek Krisztust, és magasztaljátok mindörökké!
Testetek tagjait kegyetlenül összezúzták Krisztusért, teljesen elégő, szent áldozatként áldoztak fel Istennek, az angyalok karaival együtt örvendeztek, vértanúk, és magasztaljátok Krisztust mindörökké!
Erős lélekkel vállára veszi szülöttjét az istenszerető anya, igaz hite gyümölcseként vértanút ajánl fel a vértanúkkal, Ábrahám szent áldozatát utánozva.
Az egyenesen a végtelen életbe vezető úton lépj előre, fiam – mondotta a Krisztust szerető anya a Krisztust szerető fiúnak –, nem szeretném, ha lemaradnál a verseny bírája, Isten előtt!
[M]Tekints reánk, figyelj szolgáid könyörgésére, jóságos Istenszülő, csőndesítsd le gyorsan a bajok előretörését és a kísértések rohamát, áldott Nagyasszony, és mi tisztelünk téged.
[OD9]
Krisztusért levetkőztettek, kövekkel megdobáltak titeket, s ti elviseltétek a fagyos levegőt, a jeges vizet, tagjaitok összezúzását, a tűz lángját. A rohanó folyóban ragyogtok mint a teljes fénnyel tündöklő csillagok, negyven vértanú!Isten hatalmas jogarának, a keresztnek birtokában így kiáltott Krisztushoz a negyven bajnok: Koszorúzz meg minket, Uralkodó, mindenható, győzelmes kezeddel, hogy mindnyájan szüntelenül magasztaljunk téged szent dalokkal!Nagyon kínos volt a fagy, igen zord a szerfölött metsző hideg, amit elviseltetek, de édes a Paradicsomkert. Ábrahám pátriárka kebele átmelenget titeket az örök hajlékokban, negyven vértanú.Győztetek a küzdelemben, bajnokok, ott álltok a három személyű Szentháromság előtt. Esedezzetek most, hogy adja meg a világnak a békességet, a Krisztust szerető uralkodónak a győzelmet, nekünk pedig az üdvösséget, negyven vértanú!
[M]Üdvözlégy, enyészhetetlenség forrása! Üdvözlégy, könnyű felhő! Üdvözlégy, Isten gyönyörűséges Paradicsoma! Üdvözlégy, lelki orvosságok forrása! Üdvözlégy, szent hegy, melyet Dániel próféta látott! Üdvözlégy, Szűzanya! Üdvözlégy, mindenség Úrnője!
[EXA]
A minden lény fölötti Szentháromság negyven vértanúját, négyszer tíz tagú karát, kiknek száma az erények négyes száma összegének s a négy alapanyag – a tűz, a levegő, a víz és a föld – számának szorzata, istenes szent dalokkal magasztaljuk, hiszen Krisztusért, a mindenség Uralkodójáért küzdöttek!
[M]Üdvözlégy, átok feloldója, Ádám visszahívója! Üdvözlégy, tisztaságos Istenszülő, a világ reménysége és oltalmazója! Üdvözlégy, Isten Anyja! Üdvözlégy, istenhordozó kocsi! Üdvözlégy, létra és kapu! Üdvözlégy, könnyű felhő! Üdvözlégy, Éva megszabadítója!
[PRS]
[T5]Jertek, * magasztaljuk, testvérek, dicsőítő énekkel * a fagyban áttüzesedett vértanú-hadoszlopot, * mely az eltévelyedés fagyát tüzes buzgósággal áthevítette, * a nemes katonacsapatot, * az Istennek szentelt sereget, * a törhetetlen és legyőzhetetlen bajtársakat, * a hit védőbástyáit és őreit, * a negyven vértanút, az istenes kart, * az Egyház imádságos közbenjáróját! * Ők esedeznek Krisztushoz, * hogy küldjön lelkünknek békességet és nagy irgalmatÖrvendjetek, * erőteljes gyülekezet, szent és győzelmes csatarend, * az igaz vallásosság bástyái, * Krisztus katonái, erős és legyőzhetetlen harcosok, * a legszilárdabb jellemek és legbátrabb lelkek, * az igazságos Isten előtt valóban szentek és nagyon kedvesek, * szent kar és Isten által kiválasztott gyülekezet, negyven szent vértanú, * kik egyformán megküzdöttetek, * egyforma lelkülettel voltatok, * és egyforma koszorút kaptatok! * Esedezzetek Krisztushoz, * hogy adja meg lelkünknek a nagy irgalmat!Örvendjetek, * diadalmas sereg, mely a harcokban bátran kitűnt,* tűzön-vízen keresztülment csillagok, * kik a víz jegét megolvasztottátok, * és akik most Ábrahám kebelén melegedtek * s az angyalok seregében vigadtok, * negyven szent vértanú, a lelki önátadás jó illatát árasztó virágok! * Esedezzetek Krisztushoz, * hogy adja meg lelkünknek a nagy irgalmat!
[T1]A negyven lángoló tagból álló kar, * a teljesen Isten által kiválasztott csapat * együttesen beragyogja szeplőtelen küzdelmeivel a böjti időszakot, * s megszenteli és megvilágosítja a mi lelkünket.
[T2]Ki ne magasztalná a vértanúknak négyszer tíz tagból álló karát? * Rettenhetetlenül belementek a tó vizébe, * és miközben a fagy kínozta őket, * énekben zengték az Úrnak: * Ne haragudj a folyamokban levőkre, Emberszerető! * Könnyítsd a terhet és a zord időjárást! * Saját vérünkkel festjük be lábunkat. * Az örök hajlékba vezess be minket, Isten, * hogy felmelegítsen minket * Ábrahám ősatyánk kebele!
[T2]Az igazság kelyhét a hívek számára * csordulásig megtöltötték saját vérükkel * a kínok tüzében és a víz jegében, * négyszer tízes csoportban éneket zengtek az Üdvözítőnek, * testben sokan, de lélekben egyként. * Áldozattá lettek Krisztusnak. * Az Istennek szentelt életű anya pedig, * vállán hordozva Krisztusszerető fiát, * így szól hozzá: Rajta, ó bajnok, * küzdjél együtt a többiekkel!
[D][T5]Krisztus bajnokai! * A szeplőtelen böjtöt ragyogóbbá teszitek * a ti dicsőséges küzdelmetek emlékével, * negyvenen lévén a negyven napot megszentelitek, * Krisztusért vívott küzdelmetekkel * az üdvözítő szenvedést utánozzátok. * Mert szólásjogotok van nála, * esedezzetek, hogy békességben elérhessük * Istennek s a mi lelkünk Üdvözítőjének * harmadnapi feltámadását!
[M]Áldunk téged, Istenszülő Szűz, * és hűséggel dicsőítünk, mi, hívek, * mint rendíthetetlen, erős várat, * megvívhatatlan védőbástyát, * hatalmas szószólónkat * és lelkünk menedékét.
[D][T2]A tavat Paradicsomkertnek, * a fagyot szinte hőségnek érezték a vértanúk, Krisztus Isten! * Lelkületüket nem rettentette meg * a hatalmaskodók fenyegetése. * Nem féltek a nemesek a kínok özönétől sem. * Szent fegyverük volt a kereszt. * Ezzel erősek lettek, * és megfutamították az ellenséget. * Azért elnyerték a kegyelem koszorúját is.
[M]Titokzatos módon lepecsételt, * át nem járható ajtó, * áldott Istenszülő Szűz! * Fogadd el a mi könyörgésünket, * és ajánld föl Fiadnak és Istenednek, * hogy üdvözítse a mi lelkünket!
[//]
[03.10.]
[OD1]
[T4]Itt van a szentül küzdő szent vértanúk szent és csodálatos ünnepe, s megvilágosít mindenkit a Szentlélek fényárasztásával. 
Gyülekezzünk, ünneplést kedvelők, és magasztaljuk őket érdemük szerint!Erényeidnek utat mutató fényével fényes napként ragyogtál föl nekünk, boldog Kodrátosz bajnok. Fényt árasztó ragyogásoddal a sokistenhit sötétségét eloszlattad, és a hívek seregét megvilágosítottad.
Az üdvözítő Jézust, az élet szikláját, Istennek hirdettétek, keményen küzdöttetek, s az élet forrását, az általatok is átvett sziklát, véretek áradatával ragyogóvá tettétek, vértanúk.
[M]Szabadítsd meg, szeplőtelen Istenanya, a szenvedélyek posványából, az eszmék viharából, a gonosz lélek nyilaitól és az ellenség minden támadásától mindazoknak a lelkét, akik magasztalják a te kimondhatatlan szülésedet, ó Szeplőtelen!
[OD3]
A karddal kovácsolt kemény acélok a kínok minden fajtáját erős lélekkel elviselték, és csodatevő Istenünknek zengték: Szent vagy, Urunk!
Kodrátosz Istentől kapott bölcsességével megcáfolja a hellén bölcsesség szószaporítását, és saját vérével ékesíti magát a Szentlélek segítségével.
Kvadrátosszal együtt Anektoszt, Pált és Kreszcenszt, az istenes Cipriánt és Dénest is magasztaljuk buzgó szívvel, szent énekkel, mert ők is híven küzdöttek!
[M]Az égi értelem sem tudja megérteni a te felfoghatatlan szülésedet, Leányzó, mert az első szellemi Értelem Igéjét fogantad méhedben, azt, aki Igéjével a mindenséget fenntartja.
[KTH]
[T4]A szenvedések között tanúsított erőslelkűségeddel * holttá tetted a felettébb kérkedő ellenséget, elviselve a kardhalált, * végtelenül bölcs bajnoktársaiddal együtt, Kodrátosz bajnok! * Azért megünnepeljük a ti szeplőtelen emlékünnepeteket, és hangoztatjuk: * Emlékezzetek meg rólunk az Uralkodó előtt, * legyőzhetetlen vértanúk!
[M]Soha sem szűnünk meg, mi méltatlanok, * hirdetni hatalmadat, Istenszülő, * mert ha te nem állottál volna mellénk könyörögve érettünk, * ki mentett volna meg minket oly sok veszélytől? * Ki őrzött volna meg bennünket mostanáig sértetlenül? * Nem hagyunk el téged, Királynőnk, * ki mindig megőrzöd szolgáidat minden bajtól. 
[OD4]
Bölcsességed igéjével az eszteleneket megszégyenítetted, Isten szelleme szerint való tanításod buzdításával föllelkesítetted az istenes Anektoszt, s Uralkodód számára erőslelkű vértanúvá tetted, Kodrátosz vértanú.
Pólyás korod óta a mindenség Teremtőjének kedvében jártál, gyermekkorodtól fogva már meglett ember érettségét tanúsítottad, a bölcsességet szomjaztad, egészen Krisztus legtisztább hajlékává lettél, szent vértanú!
A te vértanúidnak titokzatos olajjal táplált, hat világító mécsese megrövidítette a sokistenhit éjszakáját, Uram, és megvilágosította azokat, akik hangoztatták: Dicsőség a te hatalmadnak, Krisztus!
[M]A szentséges Istenszülőnek, akiben az Atyával egylényegű Ige, mint illatos házban, benne lakni kegyeskedett, nem égett meg a méhe. Szülési fájdalmat nem érzett, hiszen Emmánuelt, az Istenembert szülte meg.
[OD5]
Az ismeret világosságával a tudatlanság sötétségét eloszlattad, a bajnokok csapatát az Úrhoz vezetted, velük együtt győzelmi koszorút nyertél, bölcs Kodrátosz.
Előbb önmegtagadásokkal legyőzted a feltörő szenvedélyeket, azután kemény küzdelemmel megtörted az istentelenek hatalmát, Kodrátosz vértanú.
Szeplőtelen véretek áradata megnyitotta a kemény sziklát, s abból átlátszó patak fakadt, mely Isten rendelkezéséből megszenteli a híveket.
[M]Aki Évát az oldalbordából formálta, a te bensődben megformálódott, ó szeplőtelen Tisztaság, hogy könyörületesen üdvözítse Ádámot mint emberszerető.
[OD6]
A bajnokok hat tagú kara hat csillagként ragyogott fel nekünk az Egyház szeplőtelen égboltozatán, megvilágosítva a híveket és eloszlatva az eltévelyedés őrült sötétségét.
A kínok tengerén csendesen átkeltetek, a mennyei révbe jutottatok, hívek révpartjává és legbuzgóbb közbenjáróivá lettetek, vértanúk.
Énekeljük meg Anektosszal együtt a dicsőséges Kodrátoszt, Pállal együtt Cipriánt, aztán Dénest és Kreszcenszt, Krisztusnak, a szőlőtőnek szép és bőven termő hajtásait!
[M]Égivé tetted az emberek földies természetét, Szeplőtelen, és megújítottad romlottságából, azért soha nem szűnő énekkel magasztalunk.
[OD7]
A kínok tüzében a magasságból az állhatatosság harmatát kapták a nemes vértanúk, és az ifjakkal együtt zengték: Áldott vagy te, atyáinknak dicsőített Istene és Ura!
Szeplőtelen véretek zápora az előbb kemény sziklát megnyitotta, s abból gyógyulás buzog mindazoknak, akik zengik: Áldott vagy te, atyáinknak Istene!
Mint valami szellemi kenettartó, gyógyulás kenetét buzogtatja a te földi maradványaid koporsója, Kodrátosz, s ez a szenvedélyek rossz szagát elűzi, és a démonok csatarendjeit fölperzseli, Isten gondviselésének megfelelően.
[M]Áldott legyen a te áldott méhednek gyümölcse, kit áldanak az égi erők s az emberi seregek, mert megszabadított minket az ősi átoktól, ó Áldott!
[OD8]
A küzdelmek fényével ragyogva bajnoktársaiddal együtt megkoszorúzottan állsz az Úr színe előtt, dicsőséges Kodrátosz, és zenged: Áldjátok és magasztaljátok az Urat, minden művei!
Erények fényével felékesítetted magadat, végezetül a vértanúk dicsfényét örökölted, végtelenül bölcs Kodrátosz, és zenged: Áldjátok és magasztaljátok az Urat, minden művei!
Krisztus városának védőbástyája a szentek tiszteletre méltó ereklyéje, és ingyenes gyógyhely az ő templomuk. Mindenki, aki hittel folyamodik ezekhez, megszabadul a kínoktól és a szenvedésektől.
[M]Megszabadultunk az ősanya átkától általad, tisztaságos Istenanya. Azért híven áldunk téged, áldott Nagyasszonyunk, és énekeljük: Áldjátok az Urat, az ő művei!
[OD9]
A vértanúk vére kegyelemmel teljes illatot áraszt reánk, vérük gyógyulás patakjait ömleszti a Szentlélekben, s azok lelkünk szenvedéseit orvosolják. Azért méltóképpen magasztaljuk őket.
Sebek szépségével ékeskedtél, az angyalokhoz hasonlóvá lettél, kiomló véredre mint valami szekérre felszálltál, a magasságbeli országba emelkedtél, s küzdelmeid jutalmát élvezed, Kodrátosz.
Szádból isteni édességet csepegtettél, a bajnokok csapatát: Anektoszt és Pált, Kreszcenszt, Cipriánt és a bölcs Dénest arra buzdítottad, hogy veled együtt küzdjenek, s most velük együtt örvendezel, magasztalásra méltó Kodrátosz.
A ti küzdelmetek napját mindnyájan megünnepeljük, bajnokok, mert ezen enyészhetetlen koszorút szereztetek, a világosság és a nappal fiaivá lettetek, s a mindenség Urának trónusa előtt vigadoztok.
[M]A mindenség Alkotójának minden elképzelést felülmúló világra hozatala folytán, ó Szeplőtelen, az egeknél is följebbvalóvá lettél, és uralkodol mindeneken, minden magasztalásra méltó Istenszülő Szűz. Azért mindnyájan magasztalunk téged.
[//]
[03.11.]
[OD1]
[T4]Bölcsen áthajóztál a bölcsesség tengerén, a Szentlélek kormányozott fuvallatával, és nagy vagyont gyűjtöttél a bölcsesség kegyelmi ajándékával, Szofróniosz atya!
Szinte Krisztus feltámadásának angyala s a szent sírnak isteni ihletésű őre voltál, melynek Krisztus, a halhatatlanság forrása volt a nagy kincse, aki fölemelte a mi nemünket a bukásból.
Szavaid világosságával és éles elméddel megvilágosítottad a világot, Szofróniosz atya, világosan hirdetted, hogy az istenség lényege három személyű, hármas egység.
Szavaid zengése és tanításaid kedves muzsikája bejárta a föld véghatárait, hirdetve az Ige üdvgondozásának tettét, Isten által kiválasztott atya!
[M]Aki természetére nézve teremtetlen, az Atyával együtt örökkévaló, idő felett álló, s örök idők előtti, tőled, Nagyasszony, teremtett és időbeli emberként született, hogy üdvözítse az emberiséget.
[OD3]
Krisztus megerősödött Egyháza a te szavaid botjával az istentelen és az Isten ellen harcoló eretnekek támadásait visszaveri, szentéletű!
Megvédelmezted a szeplőtelen tanítást, a Szentlélek közreműködésével bölcsen megerősödtél és győztessé lettél, istenhordozó Szofróniosz atya.
Mulandó testedből minden élvhajhászást elpusztítottál, a szeplőtelen lelket buzgósággal éltetted, s azt istenes eszközzé tetted.
A te Istent hirdető, gyönyörűséges és mézédes nyelved az ige folyóvizét buzogtatja, Isten kiválasztottja, és mindenkit eláraszt Istenről szóló tanaival.
[M]Téged, Tisztaságos Nagyasszony, dicsőítünk, szülöttednek köszöntést és illő üdvözlést mondunk, Istenszülő.
[KTH]
[T4]Szavaiddal felékesítetted Krisztus Egyházát, * cselekedeteiddel megőrizted az istenképiséget, * szentéletű Szofróniosz atya, * mert a benned levő bölcsesség felragyogott az egész világon, * és tanításod kegyelmét sugározta mindazokra, * akik híven megünneplik a te szent emlékedet.
[M]Megújítottad, Szeplőtelen, isteni szülötteddel * az embereknek a szenvedélyekben megromlott, halott természetét, * és a halálból mindenkit * a romlatlanság életére ébresztettél. * Azért mindnyájan illő módon magasztalunk téged, * miként előre hirdetted, * dicsőítésre méltó Szűz.
[OD4]
Bölcsen azt tanítottad, atyánk, hogy egy a kezdet nélküli lényeg, s három külön-külön tökéletes személyre oszlik, elkülöníthetetlenül, összeelegyedés nélkül, egy akarattal és egy istenséggel.
Bölcs volt a szíved, még bölcsebb az elméd, mely az egyetlen egyszülött Krisztusban a változatlanul egyesült két természetnek sem az összekeveredését, sem a megváltozását, sem az összeelegyedését nem képzelte, végtelenül boldog atya.
A Szentlélek világossága isteni módon megvilágosított, és te alaposan elemezted Nesztoriosz szörnyű őrültségét, aki azt hirdette, hogy Krisztus két természetének egyesülése csupán azt jelenti, hogy ugyanazt akarja és véli.
Hittani kijelentéseid tüzével felperzselted Pürroszt, aki tagadta, hogy a különböző lényegeknek megfelelően Krisztusnak két akarata van és kettős a tevékenysége, istenszerető, szentéletű atya.
[M]Az angyalok minden ékességét felülmúlónak tűntél fel, Leányzó, mert azoknak Teremtőjét és Urát szülted, aki a te szeplőtelen véredből testesült meg, s megszabadítja minden magasztalóját.
[OD5]
A szeplőtelen feltámadást és az élet sírját változatlan buzgósággal szemléled, a felvillant rejtélyes titok szemléletéből bőven merítettél, s azt a híveknek is átadtad, szent főpap.
Teljesen az egyetlen Jóság után sóvárogtál, szellemi sugarától áthevültél, az enyészhetetlenség forrását kedvelted, szemlélődéseidben reá figyeltél, végtelenül bölcs.
A földön mindennek meghaltál, Isten élő és lelkes templomává lettél, birtokodban volt az ige dúsan terített asztala és a hit mécsese, szentéletű!
[M]Kifejezhetetlen módon szülted az Istennek kezdet nélküli, egyszülött Fiát, a megtestesült Krisztust, két lényeggel, férfitől meg nem közelített Istenanya.
[OD6]
Bőven áradt a legszentebb Lélek kegyelme ajkadon, istenszerető, azért igéid hangja a folyó morajlását utánozta.
Az Ige bő termését hozva virultál az Úr házában, mint a pálma, tiszta életeddel pedig megédesíted a téged híven tisztelők szívét, szent főpap.Pusztulásba küldi nyelved eleven pallosa az eretnekek csapatát, s az Isten ellen harcolók gőgös hadoszlopát levágja, s azok holttá lesznek hitágazataid kardjától. 
[M]Magasztaljuk Istenszülő, a te szeplőtelen szülésedet, mely megmentett mindnyájunkat, és megszabadított a halál fojtogatásától, a legrettenetesebb bűntől és az alvilág börtöneitől.
[OD7]
Felülről nyert indíttatásra szembeszálltál az eretnek fecsegésekkel, ó bölcs, és diadalt aratva zengted: Áldott vagy te, atyáinknak dicsőített Istene és Ura!
Teljesen Istennek szentelted magadat, az aszkéták ültetvényeit körüljártad, ó bölcs, erényeid gyakorlásából saját ligetet is ültettél, s azt a magasságbeli Istennek szentelted.Krisztus törvényének engedelmeskedtél, tudásod bőségét átadtad azoknak, akik buzgón hozzád folyamodtak, isteni bölcsességű, és zengted: Áldott vagy te, atyáinknak dicsőített Istene és Ura!
[M]Megszentelted lelkedet és előre megtisztítottad testedet a Szentléleknek reád szállására, Szeplőtelen, a Magasságbelinek Erejét méhedben fogantad, és mag nélkül megszülted.
[OD8]
A főpappá szentelés kegyelmet közlő kenetével fölszenteltek ott, ahol megjelent a világ üdvösséges hierarchiája, végtelenül bölcs Szofróniosz atya, s hangoztattad: Áldjátok az Urat, az Úr minden művei, és magasztaljátok őt mindörökké!
A bölcsességet különösen is tisztelted, így a kegyelmi ajándékok koszorúját nyerted el, hervadhatatlan dicsőséget, a bölcsesség elévülhetetlen kincseit kaptad ajándékba, dicsőséges, és hangoztattad: Áldjátok az Urat, az Úr minden művei, és magasztaljátok őt mindörökké!
Szenthez illő módon magadra öltötted az Istennek tetsző igazságosságot, szent titkok beavatottja, tanításoddal és cselekedeteiddel legnemesebben kormányoztad az Uralkodó nyáját, végtelenül boldog atya, és hangoztattad: Áldjátok az Urat, az Úr minden művei, és magasztaljátok őt mindörökké!
Az Atyával együtt kezdet nélküli Ige igével ki nem fejezhető módon nagyszerű igét adott neked, atyánk. Azzal legyőzted az eretnekségek igéit, s megsemmisítetted fecsegésüket, és hangoztatod: Áldjátok az Urat, az Úr minden művei, és magasztaljátok őt mindörökké!
[M]A minden teremtményt megszentelő Ige szenthez illő szentélyévé, termékeny szent hegyévé, magasba emelkedő heggyé lettél, egyetlen, minden magasztalásra méltó, áldott Nagyasszony! Azért áldunk és magasztalunk téged, Isten Anyja, mindörökké!
[OD9]
A te isteni ihletésű ajkaidról jött beszéd kegyelemmel édesíti az istenfélők elméjét, isteni szózatú, s mint a lépesméz, szép gondolatokat csorgat.
A mennyei szentély belsejében jársz-kelsz, a mindenség Uralkodója és Királya körül, Isten követe, ott, ahol az angyali fényességek s a szentek seregei vigadoznak.
Itt a földön az angyalok életét élted, ott az égben az angyalok boldogságára méltattak. Esedezzél Krisztushoz, hogy üdvözítse minden magasztalóidat!
Arccsontjaid illatos kenet tartóedényei, istenszerető, hiszen a bölcsesség folyékony, drága nárduszkenettel telt alabástrom edényének tűntél fel, s Krisztus tiszteletreméltó testét illatossá tetted hitbeli kijelentéseiddel.
[M]Könnyű felhőnek szemlélt téged Izaiás, ó Szent Szűz! Leszállt rád az Úr, megsemmisített minden kézzel alkotott bálványt, és kinyilatkoztatta az ő ismeretét a te magasztalóidnak.
[//]
[03.12.]
[OD1]
[T4]Áhítattól égve a testben megjelent Istent követted, atyánk, hiszen gondviselésszerűen épp őreá utalt a neved is, melynek jelentése a valóságnak megfelel.
A te Uralkodód vágyva vágyott szeretete elbűvölt, a világias vágyakozást megvetetted, az isteni buzgóság elfogott, az élet örömeit semmibe vetted, végtelenül boldog.
A zsarnok Leó vadállati dühvel üldözte a kiválasztottakat, nem állhattak meg szeme előtt Krisztus ikonjának tisztelői, velük egyetemben téged is számkivetéssel sújtott, Teofánész.
[M]Az Atyának akaratára, a Szentlélektől, mag nélkül fogantad az Isten Fiát, és testben szülted azt, ki az Atyától anya nélkül, tőled pedig értünk atya nélkül született.
[OD3]
Isteni fénnyel ragyogónak tűntél fel, a vágyva vágyott Lény szeretete magával ragadott, boldog Teofánész, azért megünnepeljük a te dicsőséges emlékedet.
Leó istentelen rendelkezéseit megtagadtad, az Egyház tanítását teljes buzgósággal támogattad, azért Krisztus csodákkal megdicsőített téged.
A reménységtől és a hittől megedződött lelked szilárdan megerősítette gyönge testedet, hiszen Isten tulajdonává tette a szolgatársat, a testet.
[M]Szeplőtelen, ki férfiútól meg nem közelítve szülted a megtestesült Istent, erősíts meg engem, kit a rám támadó szenvedélyek szorongatnak, mert rajtad kívül nincs más oltalmazóm!
[KTH]
[T3]Szent buzgóságot szereztél magadnak, * az istentelen rendelkezést megvetetted, * sokféle veszéllyel szembesültél, * igazságtalan száműzetést szenvedtél, * és igazhitűként haltál meg, végtelenül boldog Teofánész atya! * Esedezzél Krisztus Istenhez, hogy ajándékozza nekünk a nagy irgalmat!
[M]Az isteni természetet le nem vetkőzte, midőn a te méhedben megtestesült, * mert a megtestesült Isten volt az, aki téged, mint anyát szűzen őrzött meg, * a szülés után is, miként előtte voltál. * Őt, az egyedüli Urat imádd, hogy ajándékozza nekünk a nagy irgalmat!
[OD4]
 A mennyország lett előkészítve számodra, dicsőséges vértanú, hiszen a földi sátorból örömmel költöztél át oda, s Urunknak ezt hangoztatod: Dicsőség a te erődnek, Uram!
Győzelmi koszorút viselővé lettél, Teofánész, mert Krisztus szent ikonjának tiszteletét nem tagadtad meg, Isten boldog hordozója, és zengted: Dicsőség a te erődnek, Uram!
Az istentelen zsarnok parancsa száműzte a szentéletűt, de az teste gyengeségével mit sem törődve hangoztatta a Teremtőnek: Dicsőség a te erődnek, Uram!
Csodákkal tűntetett ki Isten téged, az ő hordozóját. Erősségedért megjutalmazott téged Krisztus, mint valami forrás, orvosságot buzogtatsz azoknak, akik rászorulnak, Legszentebb.
[M]Érintetlenül szültél, ó Szűz, és a szülés után is szűz maradtál. Azért megingathatatlan hittel, soha el nem némuló énekkel zengjük neked az üdvözlégyet, Nagyasszonyunk.
[OD5]
A Lélek által megvilágosítva istenfélelemmel teljes igével, igaz hittel hirdette a szentéletű Teofánész a hitigazságokat.
Minden vagyonodat szétosztottad istenszeretettel a szükségben levőknek az Uralkodó parancsát követve, hírneves.
Lelked a Teremtő képmása szerinti volt, s az Uralkodó szeplőtelen képmását nagy buzgósággal tisztelted és csókoltad.
[M]Te vagy a mi legyőzhetetlen fegyverünk ellenségeinkkel szemben, te vagy a mi horgonyunk és üdvözülésünk reménye, Isten Jegyese.
[OD6]
Irányítsd életemet az erényre, simítsd el előttem imádságoddal az önmegtagadás útját, szentéletű atya! Méltass arra, ó boldog, hogy állhatatosan, egyenesen járhassak rajta!
Bölcsen élted le életedet, szentéletű, megfontoltsággal, bátorsággal, igazságossággal, és az erények egész koszorújával ékeskedtél.Vértanú hírnévre jutottál, Teofánész, a szűz Istenanyának és a vértanúknak ikonjait nagyon tisztelted, és az üldözőkkel szembeszálltál.
[M]Ó, minden csodánál nagyszerűbb csoda! A Szűz férfitől meg nem közelítve méhébe fogadta s össze nem szorítja azt, aki a mindenséget körülfogja.
[KNT]
[T2]A mennyekből nyervén az isteni kinyilatkoztatást * az élet nyugtalanságai közül buzgón eltávoztál, szentéletű, * és szerzetesként éltél magányodban, * elnyerted a csodatételek adományait * és a prófétálás kegyelmi ajándékát, * vagyonodról és házastársadról pedig lemondtál.
[IKS]
[T2]A földön semmit sem becsültél többre, * hanem a téged hívó Krisztusnak örömmel nyomába léptél, * igáját buzgón válladra vetted, * és nyugalmat találtál lelkednek. * Ezt küldd el nekem, szegény lanyhának is, * aki mindig csak ígérgetek, de sohasem hajtom végre, * az élet dolgaiban késlekedem * és csodálom, hogy mindent elhagytál, * vagyonodról és házastársadról pedig lemondtál.
[OD7]
Megvolt benned az istenképiség, és ehhez ragyogó életeddel megszerezted az ő hasonlóságát is. Mindkettővel felettébb kitűntél, és hangoztattad: Áldott vagy te, Istenem és Uram!
A hitvallók koszorújával ékeskedtél, atyánk! Az istentelenek szavait tevékenyen cáfoltad, a híveket pedig megerősítetted, és hangoztattad: Áldott vagy te, Istenem és Uram!
A test kínjait a legerősebb elme buzgóságával keményen eltűrted, s Uralkodódnak hálaadással zengted: Áldott vagy te, Istenem és Uram!
[M]Ki a Fölségesnek isteni sátra vagy, Üdvözlégy, mert általad nyerték el az örömöt, Istenszülő, azok, kik neked így kiáltanak: Áldott vagy te az asszonyok között, teljesen szeplőtelen Nagyasszonyunk!
[OD8]
Látta a hatalmaskodó Leó a te ellenszegülésed erősségét. Nagyon keserves számkivetésre ítélt a teljesen gonosz, ó bölcs, de te örömmel elviselted azt, és hangoztattad: Áldjátok az Urat, az Úrnak minden művei!
Azt vallottad, hogy az ábrázoltra száll a képnek adott tisztelet. Nagyon becsületesen küzdő bajnokként végigfutottad a küzdőteret, győzelmet arattál, koszorút nyertél és zengted: Áldjátok az Urat, az Úrnak minden művei!
A földi helyett égi hajlékot adott neked a mindenség Ura, a szűkölködésért a boldogság Paradicsomába, az örvendezés tágas terére jutottál, s a vértanúkkal együtt zenged: Áldjátok az Urat, az Úrnak minden művei!
Az isteni Lélek szellemi fénye ragyogóvá tett, boldog Teofánész, orvosságot buzogtatsz mindazoknak, akik hittel hozzád folyamodnak, szent sírodat buzgón tisztelik és hangoztatják: Áldjátok az Urat, az Úrnak minden művei!
[M]Minden nemzedékből egyedül te lettél Isten Anyjává, tisztaságos Szűz! Isten hajléka lettél, Szeplőtelen, és mégsem égetett meg a megközelíthetetlen világosság tüze. Emiatt mindnyájan áldunk téged, Isten jegyese, Mária.
[OD9]
Egész megélhetésedet a szegényeknek osztottad, istenhordozó, s ez ragyogó igazságosságodnak megfelelően fényes jutalmat szerzett neked, mulandókért örökké tartó javakat arattál.A Vigasztaló erejével betegségeket gyógyítasz, ó végtelenül boldog! 
Az ő segítségével démonokat űzöl ki, Isten boldog hordozója. Azért mi, téged szemlélő hívek, magasztalunk.
A te átköltözésed fényes napja minden hívőt összegyűjt, istenszerető, a te megszentelésedben való részesedésre. Mi is örömmel ünnepeljük azt, legszentebb!
Add a te bőséges kegyelmedet annak, aki buzgón elzengi magasztalásod igéit, istenszerető! Tedd kedvesen fogadott imádságoddal neved viselőjét életmódodnak is követőjévé, legszentebb atyánk!
[M]Fogadd el a te néped könyörgését, és esedezzél a te Fiadhoz, Istenszülő Szűz, hogy mentsen meg minket, a te magasztalóidat, a veszedelmektől és a megpróbáltatásoktól, mert te vagy a mi oltalmazónk és reménységünk!
[//]
[03.13.]
[OD1]
[T2]Bűnök szörnyű sírja tartott fogva engem, de te támassz fel halhatatlan szavaddal és könyörületes kezeddel, és éltess mint könyörületes és nagyirgalmú!
Az erényeknek mind a négy családját a legnagyobb mértékben megszerezted, s rajtuk, mint valami fogaton célba értél, istenhordozó, a cselekvésből a szemlélődéshez emelkedtél föl.
A tiszta élet kelyhéből részesültél, szentéletű, Istennek tetsző józanság italát ittad, azért a bölcsesség tartójává lettél.
A tévtanítás pusztító vadállatainak erőszakos keze elmozdított székhelyedről, a dicsőségből és a nyáj mellől, szentéletű, de most már visszatértél aklod házanépéhez.
[M]Az Atya Igéjét az angyal igéjére méhedben fogantad, igével ki nem fejezhető módon meg is szülted, s a szülés után szűzen maradtál a természet rendjét meghaladó és igével ki nem fejezhető módon, miként a szülés előtt voltál.
[OD3]
A kereszt fegyverével fegyverkeztél föl, és az ősök lelkületét követve buzgón tisztelted az Üdvözítő szent képét.
A nyáj kívánt téged, a pásztort, ki annak tagjait név szerint ismerted, s tőle a hit botjával a farkasokat elűzted, és most hozzád járul, ó bölcs.
Miként hajdan Izrael népe az isteni bölcsességű József testét tisztelettel fölvette, éppen úgy tiszteli Krisztus Egyháza a te földi maradványaid koporsóját.
[M]Istenszülő, te az Ige temploma és szentséges lakóhelye voltál. Szerezz engesztelést bűneimre, Istennek legszentebb Jegyese!
[KTH]
[T3]Győzelmeiddel megkoszorúztad az Egyházat, * és eltávolítottad a tévtanítás mételyét, * neved jelentése szerint győztessé lettél, * szent földi maradványod eltemetésével * megszenteled a világ határait, szentéletű atya. * Esedezzél Krisztus Istenhez, * hogy ajándékozza nekünk a nagy irgalmat!
[M]Isteni természetétől el nem szakadt, * midőn a te méhedben megtestesült, * mert a megtestesült Isten volt az, * aki téged, mint anyát, szűzen őrzött meg a szülés után is, * mint előtte voltál, az egyedüli Isten, * kit imádj, hogy ajándékozza nekünk a nagy irgalmat!
[OD4]
A te koporsód megszentelés frigyszekrényévé lett nekünk, a te tisztelőidnek, s gyógyulás forrását nyerjük belőle.
Az eretnekségeket elűzted, a nyáj aklát védetté tetted, mert körülbástyáztad azt Istennek tetsző tanításaiddal.
Érdemed szerint tiszteljük a te földi szenvedéseid kenettartóját, mely az élet jó illatát buzogtatja a híveknek.
[M]Magasztalunk téged, Szent Szűz, szellemi Paradicsomkert, ki Krisztust, az élet fáját fogantad méhedben.
[OD5]
Az ellenségek most megszégyenülnek, s az eretnekek vezérei velük együtt őrjöngnek, istenszerető, mikor látják, hogy koporsódat híven tisztelik az uralkodók és a te egész nyájad.
Szent koporsód félelmetes korbácsként kergeti szét a démonok gonosz lelkeit, győzelmet arat rajtuk, Nikéforosz, hiszen Istentől dicsőséget nyer.
Lelkiismereted Szentlélektől hevített kemencéje hited folytán ragyogóvá tett téged mint az aranyat, s az eretnekek csalását megcáfolta.
[M]A Szentlélek alászállásakor ékessé lettél, Tisztaságos, kebleden Istent tápláltad, s karodon azt hordoztad, aki az egész teremtést tartja kezében.
[OD6]
A hitért szenvedéseket viseltél el, az atyák szent hagyományáért száműzetést szenvedtél, mindezekért azonban szerfölött tiszteletreméltó dicsőséget nyertél.
A te szilárd hited és állhatatosságod a zsarnokok esztelenségét megingatta, a szeplőtelen Egyháznak pedig tűzoszlopává lett, ó boldog.
Fényes igazgyöngyök és ragyogó drágakövek gyanánt hordozza az Egyház a te koporsódat és hamvaidat, ó bölcs, és büszkélkedik az igaz hit koszorújával.
[M]A te szülésed kifejezhetetlen módját magasztalja az emberek és az angyalok nyelve, s téged úgy dicsőít, Nagyasszony, mint aki minden teremtményt felülmúlsz.
[OD7]
Isten gondviselése folytán épségben maradt halotti lepled, s Isten akaratából még csontjaid sem hullottak szét, sőt meg is hiúsítják a tisztátalan lelkek minden rosszindulatát.Áldott vagy te, atyáinknak Istene!
Együtt halad a pásztor, az istenfélő uralkodó s a hivatalnokok sokasága. Vállukra emelik a te dicsőséges koporsódat, Isten választottja, szent frigyszekrényként diadalmenetben viszik, és hangoztatják: Áldott vagy te, atyáinknak Istene!
Az Ige tanítványainak istenes, zárt köre szent lelkesedéssel fogadja az apostolok barátját, a vértanúk lakótársát, a főpapok alapját, a szentéletűek hasonmását. Áldott vagy te, atyáinknak Istene!
[M]Látta Mózes a Sínai-hegyen a lángban álló, el nem égő csipkebokrot, mely a te méhed előképe volt, tisztaságos Anya, mert te méhedben fogantad az isteni tüzet, és meg nem égtél, hanem a világosság teremtőjét, Istent és embert szülted.
[OD8]
A sok viharból a Szentlélek fuvalmával eljutottál az élet révébe, atyánk, az aljasság bűvöletéből száraz lábbal kimenekültél, s most a túlparton a nyugalmat élvezed.
Azt látjuk, mi, hívek, hogy a szent főpap sírja új áldozati oltárrá lett, rajta híven egészen elégő áldozatot mutatnak be, s belsejében ott van a legszentebb csodatevő halott.
Vidáman örvend a nyáj, ünnepel a szerzetesek fényes kara, az istenfélő uralkodók buzgó köre s a hatalmon levők egész serege a te földi maradványaid szeplőtelen átszállításakor.
[M]Angyali igére mag nélkül méhedben fogantad az Igét, ki igéjével a mindenséget létrehozta, tisztaságos Szűzanya, igével ki nem fejezhető módon meg is szülted őt, kit áldunk mindörökké.
[OD9]
A te ünnepeden dicsőítésednek örül az angyalok sokasága, hálaadással dicsőíti a legszentebb Urat, és békét esd le a magasságból számunkra, kik híven tiszteljük a te ereklyéidet.
A te ereklyéiddel járó kegyelem legyen szeplőtelen orvosság gyöngeségünkre, hírneves atyánk, imádságod pedig engesztelés, Istenhez vezető út és útmutató mindazoknak, akik híven és buzgósággal tisztelnek téged, boldog!
Szentéletű szolgád könyörgésére fegyverezd fel a híveket diadalmas fegyverekkel, mindenség Ura! 
Erősítsd meg kezeddel az uralkodókat a barbárokkal szemben, őrizd meg a helyes tanításban a híveknek szilárd alapot nyújtó Egyházadat!
[M]Te vagy a mi hatalmas pártfogónk, reményünk, védőbástyánk, horgonyunk, biztos oltalmazónk, megvívhatatlan erősségünk, viharmentes öblünk, egyetlen menedékünk, Tisztaságos, minden magasztalásra méltó Szűz, azért mindnyájan üdvösségre juthatunk.
[//]
[03.14.]
[OD1]
[T2]Szentéletű Benedek atya! A te dicséretre méltó emlékedet akarom himnuszokban zengeni. Járj közben azért, hogy megkapjam ezt a kegyelmet és minden vétkemnek elengedését!
Kisgyermekkorodtól magadra véve keresztedet, magányodban is a Mindenhatót követted, és testedet meghalni engedve, az Életre lettél méltóvá, boldogságos.Szerfölött boldog atyánk!
Te Isten törvényének alávetve magad, az önmegtartóztatás küzdelmei során lecsillapítottad szenvedélyeid hullámveréseit, s így a szenvedélymentesség ajándékában részesülhettél.
[M]A romolhatatlan élet kincsére találtunk rá a te jóvoltodból, Legszentebb Istenszülő. Ezért hangos szóval énekeljük neked: Üdvözlégy, kegyelembe fogadott, a szentek és igazak ragyogó ékessége!
[OD3]
A Szentlélek életadó árjaival telve, a te lelkedből is, Benedek atyánk, csodák folyói törtek fel, felszárítva a fenyegető betegségeket.Boldogságos atyánk! 
A szűk ösvényen járva a Paradicsom tágas térségében jutottál lakhelyhez, mert a démonok mesterkedését és rendetlen működését visszaszorítottad.
Isten kegyelme folytán erényeiddel és csodatételeiddel jó és bő termésűvé tetted életednek fáját, amelyet könnyeid áradatával öntözgettél, Benedek.
[M]Az egyetlen Jóságos a te méhedből testesült meg, teljesen Szeplőtelen, és tökéletesen halandó emberként lépett nyilvánosság elé. Kérjed őt esedezve, hogy a mi lelkünket is üdvözítse!
[KTH]
[T1]Istennek tetsző szerzetes voltál, * minden dicséretre méltó Benedek, és teljesen erényes életet éltél. * A gyógyítások kegyelmét is elnyerve * megdöbbentő csodákat vittél végbe. * Aztán szent monostort alapítva * az üdvözülni vágyók sokaságát vezetted az Úrhoz. * Azért dicsőség a téged megvilágosító Istennek, * dicsőség a győzelmi koszorút reád rakónak, * s dicsőség annak, ki általad sokakat meggyógyított!
[M]Legszentebb Szűz, ki a jósága folytán megtestesült Teremtőt * Isten által megtisztított kezeidben hordoztad, * tárd ki most feléje karodat, és könyörögj hozzá, * hogy szabadítson meg minket a veszedelmekből * s a szenvedélyek és kísértések csapdáitól, * mert mi szeretettel így magasztalunk téged: * Dicsőség a benned lakást vevőnek, * dicsőség a belőled közénk jövőnek, * s dicsőség annak, ki szülésed folytán megváltott minket!
[OD4]
Miután a szenvedélyek és a világ számára keresztre feszíttetted magadat, Istenben bölcs atya, a kereszten karjait önként kiterjesztő Krisztust szolgálod, Benedek atya. Őt kérleld most, hogy üdvözítse lelkünket!
Önmegtartóztatásod küzdelmeivel halálra adtad testrészeidet, imádságoddal viszont halottat támasztottál föl, szentéletű atyánk. 
A hívők nagy ámulatára bénáknak adtad vissza a könnyed járást, és mindenféle betegséget meggyógyítasz.
Éltető szavaddal a száraz és kitikkadt lelkeket termékenyekké tetted, s jeles csodáiddal Isten által kijelölt pásztor lettél, s a szerzetesek tündöklő ékessége.
[M]Mint harmat a gyapjúra, úgy szállt le megtestesülésekor az Ige a te szent méhedbe, Tisztaságos. Szemmel láthatóan megszüntette a sokistenhit záporait, Szeplőtelen, és annak keserves telét végképp megszüntette.
[OD5]
Az irgalmas Istenhez könyörögtél, s Illéshez hasonlóan megtölttetted vele a nagy olajos korsót, amin a téged szemlélő híveid igen álmélkodtak.
Lelked olyan tiszta lett, hogy amikor önkívületi állapotba kerültél, Isten egyetlen sugárnyalábjaként láttad az egész földet. Ő tisztelt meg ezzel téged, boldog Benedek atya.
Imádságod révén Krisztusban csodát műveltél, mert elérted nála, minden jónak megadójánál azt, hogy vizet fakasszon, és ő azóta is tanúsítja ezt a csodádat, Benedek.
[M]A mennyben lakozó a te szeplőtelen méhedbe költözött, Tisztaságos, hogy a Szentháromság lakhelyeivé tegyen bennünket, akik téged Istenszülőnek vallunk!
[OD6]
A Szentlélek fényáradatával tündököltél mint a szerzetesek ragyogó csillaga, csodatevő Benedek, s a démonok gonosz homályát visszaszorítottad.
Dicsőséges az életed, ó boldog, és tündöklő az életszentséged, amellyel a szerzetesek karát az üdvös igazság ismeretére vezetted el.
A mennyország lakója lettél, isteni ihletésű Benedek. Ennek eléréséhez segítsd hozzá könyörgéseiddel mindazokat, akik téged mindig híven magasztalnak!
[M]Minden magasztalásra méltó Istenszülő Szűz! A te szent méhedből tűnt fel az igazság alkonyt nem ismerő Napja, és megvilágosította a híveket. 
[OD7]
Az érzéki gyönyöröktől tartózkodva életadó halált szereztél magadnak, ezért arra is méltó lettél, hogy halottakat támassz fel, boldog Benedek, s ezért minden hívő megcsodál, mint egykor a nagy Illést.
Tiszteletreméltó fáradozásaid révén számtalan sok szerzetest gyűjtöttél össze, s közösségük a te közbenjárásod jóvoltából mindig erős és hűséges marad az általad hagyott igen szép példához.
Az esztelenek dőre módon úgy gondolták, hogy gonoszul elkészített mérgükkel megölhetnek téged, akit a mindenség Teremtőjének isteni keze őrzött. De szégyent vallottak, hiszen a Szentlélektől kapott jóstehetségeddel leleplezted a merényletet.
[M]Gyógyítsd meg lelkem szenvedélyeit, ó Szűz, mert te a szenvedélytől való mentesülés forrását fogantad! Áraszd reám a bűnbánó töredelmesség záporait, melyek által odaát majd vigaszra találhatok, szent Istenszülő! 
[OD8]
Krisztusban úrrá lettél minden romlást okozó szenvedélyen, isteni ihletésű atyánk, s így méltóvá lettél arra, hogy minden olyan emberrel együtt, aki helyesen élt és a mindent látó Istent szerette, a mennyországban lakhass.
Isten elfogadta szent imáidat, és jóvoltodból a megélhetéshez szükséges javakhoz juttatta a szűkölködőket, és csodáiddal a földön rendkívül megdicsőített, háromszorosan boldog Benedek.
Isteni erényekkel fölékesítvén eljutottál, atyánk, a gyönyörű menyegzős terembe, ahol már mindökre együtt lehetsz Istennel, és véget nem érő századokon át élvezheted az ő isteni szépségét. 
[M]Amint Izajás mondta, íme, megszületett tőled, ó tisztaságos Szűz, a Gyermek, a magasságbelinek Fia, és a te fiadnak mutatkozott, hogy a mennyei Atya fiaivá tegye mindazokat, akik téged magasztalnak.
[OD9]
Nagy napként jelentél meg, istenhordozó atyánk, félelmetes csodajelekkel ragyogva be az egész teremtést. Ezért ünnepeljük most így a te fényes emlékedet, szívünk érzéseit sugározva feléd, szent atyánk.
Az általad egybegyűjtött szerzetesek karai éjjel-nappal magasztalnak téged, bölcs atyánk, s ott van közöttük szent tested, mely bőségesen árasztja a csodákat, és szüntelenül megvilágosítja azok lépteit.
A napfénynél is jobban ragyogtál, tiszteletreméltó Benedek atyánk, mert betartottad Isten parancsait, és eljutottál az alkonyt nem ismerő világosságra, hogy ott bűnbocsánatért járhass közbe mindazokért, akik téged hűségesen tisztelnek. 
[M]Világosság szűzi szülője, oszlasd el lelkem ködét! Add meg nekem, minden magasztalásra méltó Nagyasszony, hogy tisztán szemlélhessem a te legszentebb méhedből a pogányok megvilágosítására kimondhatatlanul fölragyogott Üdvözítő szépségét!
[//]
[03.15.]
[OD1]
[T8]Szent vértanúk, ti már a mennyei hajlékokban vagytok. Méltassátok földi magasztalóitokat a megvilágosításra!
Az Egyház tornyai, a bálványimádás őrületét visszaverő bástyák gyanánt tűntetek fel, Krisztus legnemesebb bajnokai!
Mélyen átjárt téged a mindenség Uralkodója iránti szeretet, és érte szíves-örömest meghaltál, magasztalásra méltó Agápiosz vértanú!
[M]Világosítsd meg lelkem szemét, Szent Szűz, a belőled feltündöklöttnek ragyogó fényével, hogy dicsőítselek téged!
[OD3]
Krisztus szeretetének tüzén lángra lobbantál, véred áradatával a bálványimádás tüzét eloltottad, Agápiosz vértanú, azért magasztalunk téged.
Pallosként tűntetek fel, ó boldogok, vágásotokkal megsemmisítettétek a démonok sokaságát a kegyelemben, s most velük együtt örvendeztek a szellemi Erők sokaságával.
A vértanúság útját bátran végigjártátok, a test levetése után a mennyországba siettetek, és most már annak polgárai vagytok, isteni ihletésű vértanúk.
[M]Valljuk, hogy a könyörületes irgalmával testi hasonlatosságban hozzánk, a te magasztalóidhoz jött Teremtő a te ragyogó bensődből tűnt fel, mindenkorszűz Anya.
[KTH]
[T1]Magasztaljuk a vértanúk héttagú karát, * mert ők mint a hit őrzői, * az Egyház bástyatornyai, * elűzik tőlünk a kártevőt, * elriasztják a démonok hadoszlopait, * esedeznek érettünk az Uralkodóhoz, * és békességet ajándékoznak.
[M]Isten Anyjának vallunk mindnyájan, * ki a szülés után is valóban szűz maradtál, * és szeretettel járulunk, mi bűnösök, a te kegyességedhez, * mert te vagy a mi pártfogónk, * kitől a veszély idején oltalmat várunk, egyetlen Szeplőtelen!
[OD4]
Tisztelni akartad Krisztust, Agápiosz, ezért szenvedését bátran követted, mint a bárány, önként leöletésre mentél, magasztalásra méltó nagyvértanú.
Teljes szívvel odaadtátok magatokat, kard alá hajtottátok fejeteket, bölcs vértanúk, véretekkel bíborköntöst festettetek magatoknak, fel is öltöttétek azt, és most a mennyben lakoztok.
Ó, milyen forró a ti szeretetetek Isten iránt! Érte teljesen lemondtatok magatokról, elvállaltátok a legkegyetlenebb halált, és méltókká lettetek a halhatatlanságra.
[M]Méhedben fogantad az Igét, a drága kenetet, szeplőtelen Tisztaság, és az megtisztította a világot a bűnbe esettek mindenféle rossz szagától. Azért híven magasztalunk téged.
[OD5]
Szeretetre méltó lettél nemcsak neved, hanem cselekedeteid szerint is, dicsőséges. Megküzdöttél a mi Istenünknek, a mindenség Uralkodójának szeretetéért.
A szörnyű zsarnok szavait semmibe vettétek, szent vértanúk, és Krisztus katonáiként a démonok hadoszlopait elpusztítottátok.
Szent küzdelmetekkel leterítettétek a törvény nélkül élők gőgjét, és elnyertétek a halhatatlanság koszorúját, Krisztus vértanúi.
[M]Magasztaljuk, hívek, az Istenszülőt, szent dalokkal, s mondjuk: Üdvözlégy, kapu, melyen egyedül az Úr ment keresztül!
[OD6]
Énekeljük meg a két Sándorral és a két Dénessel együtt a dicsőséges Agápioszt, Timolaoszt és Rómüloszt, mert bátran küzdöttek, és az ellenség megszámlálhatatlan sokaságát legyőzték!
Szent vértanúk, kik orvosságok folyamait buzogtatjátok, szüntessétek meg Isten erejével az emberek szenvedéseit! Mi pedig örömmel és híven magasztaljuk a ti nagyságotokat.
A szent küzdelmet szabályosan végigküzdöttétek, a Mindenható kezéből szabályos győzelmi koszorút kaptatok, ti, hét vértanú, a mennyország polgárai, az angyalok társai!
[M]Szeplőtelen, ki szent sarjadékoddal elhervasztottad az istentelenség vetését, csökkentsd bennem az ellenségnek állandóan sarjadó gonoszságát, Isten Jegyese!
[OD7]
Ártatlan bárányok módjára önként adtátok át magatokat a leöletésre, dicséretes vértanúk, s a kínzásoktól nem hőköltetek vissza, hanem lelkesen hangoztattátok: Atyáinknak Istene, áldott vagy te!
A mindenség Ura iránti szeretettől fölhevülve hajtottad pallos alá fejedet, és így kerültél a vértanúk sorába. Ezért így kiáltasz, Agápiosz vértanú: Atyáinknak Istene, áldott vagy te!
Mécsesekként tűntetek fel az Úr házában, dicsőséges vértanúk, hétszeres világosságotokkal megvilágosítottátok mindazokat a világon, akik hozzátok folyamodtak és hangoztatták: Atyáinknak Istene, áldott vagy te!
[M]Kimondhatatlan nagy bűneim béklyója fogva tart, de te oldozz fel, Szeplőtelen, add nekem a könnyek záporát, és én hangoztatom a tőled Felragyogottnak: Atyáinknak Istene, áldott vagy te!
[OD8]
A Szentlélek gyógyító erejével sokféle betegségnek orvoslóivá lettetek. Gyógyítsátok meg minden betegségünket, hogy áldjuk és magasztaljuk a ti szent emléketeket!
Szeretted Istent, aki szeretett téged, ó vértanú, s mikor aztán szent küzdelmeidet befejezted, bevezetett téged buzgó társaiddal együtt a mennyei lakodalmas házba, Agápiosz.
Az Uralkodóba vetett hit megerősített titeket, a csalárd ellenség hatalmát megtörtétek, győzelmeitekkel nagy dicsőségre tettetek szert, és a mennyei nyugalomban lakoztok, az Úrnak vértanúi.
[M]Gyógyítsd meg szívem szenvedélyeit, ki a szenvedélytelenség forrását szülted, vezess el engem az istenes életre, az Üdvözítő Szülőanyja, hogy dicsőítselek téged mindörökké!
[OD9]
Ékesekké lettetek, a vértanúság szent szépségével az Úr színe előtt álltok, s mindenkor vele együtt örvendeztek, bajnokok!
Miután a testből eltávoztatok, angyalok serege kísért benneteket a mennyei városba, a nem alkonyodó világosságra, vértanúk!
Isten előtt emlékezzetek meg szüntelenül mirólunk, akik ma megünnepeljük a ti szent emléketeket, dicsőséges vértanúk!
[M]A tunyaság sötétségbe borított, de te világosíts meg a megtérés világosságával, Szeplőtelen, hogy áldjam és magasztaljam a te nagy dolgaidat!
[//]
[03.16.]
[OD1]
Tisztítsuk meg lelkünk szemét az önmegtagadás küzdelmeivel és a könnyek áradatával, hogy megláthassuk lélekben az igazság Napjának feltámadását!
Bölcs elmével felhatoltál, bajnok, Krisztus ismeretének magasságába, elhagytad a hamisság eltévelyedését, és elnyerted a mennyei dicsőséget.Krisztusnak egy másik aranyfolyója, Szabinosz vértanú! 
Bajnoki küzdelmedben kiontott véreddel elárasztottad és az istenismerettel megöntözted Egyiptom földjén és a világon az embereket.
[M]Töltse el nyugalommal, Szeplőtelen, a tőled kifejezhetetlen módon született Fiú a te könyörgéseddel a jelen korszakot! Vezesse útjukon magasztalóidat, Tisztaságos!
[OD3]
Erősíts meg minket, Urunk, hogy a böjtöléssel kedvedben járjunk, és szeplőtelen parancsaidat buzgón teljesítsük!
Krisztus hitével és szeretetével mint legyőzhetetlen erővel felvértezted magadat, dicsőséges, és az ellenséggel szemben jelesen viselkedtél.
A téveszmék alapjait megrengetted erőddel, s a bálványok szobrait a mélységbe döntötted, Szabinosz.
[M]Tebenned megedződtünk és megerősödtünk, Szeplőtelen, s az önmegtagadás idején legyőzzük az ellenséges szenvedélyeket.
[KTH]
[T3]Nagyszerű bajnok, az igazság harcosa! * Krisztusnak dicsőséges vértanúja! * A Szentháromság hirdetője, * kérjél a te tisztelőidnek a magasságból kegyelmet, * adj békességet könyörgéseddel mindazoknak, * akik szüntelenül magasztalják a te küzdelmeid szent emlékét!
[M]Mindenki, ahol üdvözülhet, oda menekül. * De ki volna nekünk olyan menedékünk, mint te, Istenszülő, * ki a mi lelkünknek oltalmat nyújtasz?
[OD4]
Fékezzük meg a test indulatait böjtöléssel és fáradságos munkával, hogy szenvedélytelenül és tisztán készüljünk Krisztus üdvösséges szenvedésére!
Istenes hitvallásod szavával mint valami korbáccsal ostoroztad az üldözőket, Szabinosz, és te magad sértetlenül megmenekültél.
A teremtmény imádóit rávezetted és buzdítottad a mindenség Istenének imádására, s azok téged vezérüknek vallottak, Szabinosz vértanú.
[M]Mint a horgonyokba, úgy kapaszkodunk a te oltalmadba, egyetlen minden magasztalásra méltó Szűz, és bejutunk Fiadnak, a mi Istenünknek isteni révébe.
[OD5]
Világosíts meg minket a böjtölés fényáradatával, és méltass arra, hogy megtisztultan megláthassunk téged, dicsőség és igazság Napja!
Lelkedben ragyogó fáklyaként élt Krisztus szeretete, szent vértanú, s elvezettek hozzá a küzdelmek.
Bölcsességed vesszejével leromboltad az egyiptomiak szentélyeit, s a mindenség teremtő Urát dicsőítetted, ó bölcs.
[M]Övezd fel erővel gyöngeségünket az önmegtagadás idején, Tisztaságos, vértezz föl minket az ellenségekkel és a szenvedélyekkel szemben!
[OD6]
Igazi javak élvezetét és a szeplőtelen boldogságból való részesülést szerzi meg a böjt azoknak, akik megtartják, s Krisztust, az üdvösség egyetlen szerzőjét tiszta szívvel dicsőítik.
A látható szépséget és a világi kitüntetést buzgón megvetetted, a jobb dicsőség és a maradandó gazdagság szolgájává lettél, minden dicséretre méltó bajnok.
A zavaros élet viharát elhagytad, Szabinosz, a krisztusi hit révébe beérkeztél, s a bajvívás kincsét az isteni kincstárban elhelyezted.
[M]Megízlelték engedetlenséggel a gyümölcsöt az ősszülők, és kivetették őket a boldogságból, ó Szeplőtelen. Mi pedig a tőled Születettből részesülünk, hogy a szeplőtelen élet boldogságát élvezhessük.
[OD7]
Szüntessük meg a lélek szemének homályát a böjtöléssel, fogadjuk be hittel az isteni világosságot, hangoztassuk félelemmel és tisztaságban: Atyáinknak Istene, áldott vagy te!
Lelked ékességét a test szépségére is kivetítetted, szent vértanú. Szemlélődésekkel ragyogóvá s édes szavúvá lettél, és zengted: Atyáinknak Istene, áldott vagy te!
A Lélek nemességével és bátorságával a törvényszegő hatalmaskodók ellenséges vakmerőségét legyőzted, Szabinosz vértanú, és Krisztusnak hangoztattad: Atyáinknak Istene, áldott vagy te!
[M]Méltass minket arra, Istenszülő, hogy a böjtölésben megtisztultan megláthassuk a te Fiad és Istened isteni feltámadását, kik híven áldjuk őt és mondjuk: Atyáinknak Istene, áldott vagy te!
[OD8]
A mennyei Királyt böjtöléssel és imádsággal felékesített lélekkel, megingathatatlan hittel fogadjuk, Istenhez híven!A megerősítő Lélek szellemi áradatával megöntözötten a vértanúság gyümölcsét áldoztad az Úrnak, Szabinosz bajnok.
Véred áradata elöntötte a földet, s gyógyulás vizét ontotta minden embernek, Szabinosz!
[M]Add, hogy mi, akik veled büszkélkedünk, Istenszülő, a te közbenjárásodra elnyerjük a te Fiad dicsőségét az ő feltámadásával!
[OD9]
Fékezzük meg a szenvedélyeket önmegtagadással, s vessük alá a tiszta értelemnek, hogy együtt uralkodhassunk a mindenség Uralkodójával!
Fölébe kerekedtél a szellemi ellenségnek, ó bajnok, leigáztad nemes lélekkel a Zsarnokot, és együtt uralkodsz Krisztussal, a mindenség Alkotójával.
Fölemelkedtél a földről a magasságba, Szabinosz. Esedezzél értünk, tisztelőidért, megkoszorúzódhoz, a mindenség Alkotójához.
[M]Te vagy, Istenszülő, a te szolgáid dicsősége, bizalma, ereje és dicsekvése, te vagy az én reménységem biztos záloga.
[//]
[03.17.]
[T2]A legszűkebb ösvényt jártad végig, feddhetetlenül és szentül éltél ifjúságodtól fogva, ó bölcs. 
Tedd tágassá elmém szűkösségét, hogy magasztalhassalak téged, Elek, ki a Paradicsom tágas térségére költöztél!Önmagadat teljesen Istennek ajánlottad, ó boldog, a testen és a világon kívül éltél, a mulandó boldogságnak elébe helyezted a maradandó mennyeit, és bejutottál Sion örök városába.
Születésedkor anyád méhének meddőségét megszüntetted, végtelenül boldog, miként egykor Sámuel, szíved méhében pedig a legtisztább félelmet fogantad, és megszülted a hit által, istenes erényekkel, az üdvösség lelkét.
[M]Az Istennek vele együtt kezdet nélküli Fia téged választott hozzánk való hasonulásának eszközlőjévé, Szeplőtelen Szűz, mert téged talált minden teremtménynél tisztábbnak, azért áldunk és magasztalunk téged, minden nemzedék.
[OD3]
Megsebzett a tisztaság szeretete, a földi nászágyat felcserélted a mennyeivel, s az asszonnyal élvezhető gyönyörűséget az angyalokhoz való legédesebb hasonulásoddal.
Az élet zűrzavarát és a gazdagság terhét elhagytad, elköltöztél hazádból és Krisztus szegénységét követted, Elek atya.
A könnyontásban, a vezeklésben és az önmegtagadásban kerested a jót, végtelenül bölcs, és egyszer csak az ismeret világossága és a szenvedélytelenség költözött szívedbe.
[M]Akire odafenn az angyalok sem tekinthetnek fel, itt lent tebelőled, mint tökéletes ember, láthatóvá lett, Szeplőtelen, hogy uralma alá hajtsa az elveszett világot.
[KTH]
[T8]Lélekben látva a te verejtékedet és küzdelmedet, ó bölcs, * töredelemmel töltjük meg lelkünket teljesen, mi, hívek, * és mindnyájan felbuzdulunk arra, * hogy a mindenség Istenének buzgó szívvel * szent dalokat, dicsőítést és áldást zengjünk, * téged szent énekben magasztaljunk, * és tenéked, az Úr szolgájának híven kiáltsuk: * Esedezzél Krisztus Istenhez, * hogy adjon bűnbocsánatot azoknak, * akik buzgón ünneplik a te szent emlékedet!
[D][T3]A világ örömeit jámborul elhagytad, * a mulandó gazdagságot a valóban enyészhetetlennel * és maradandóval fölcserélted, * azért az összes szentekkel együtt dicsőítünk téged, * és szentül megünnepeljük a te emlékedet. * Azért esedezünk, Elek atya, * hogy imáid által megnyerjük a nagy irgalmat.
[M]Megérthetetlen és felfoghatatlan * a benned végbement félelmetes titok, Isten kedveltje, szentséges Nagyasszony. * Mert a Körülhatárolhatatlant méhedben fogantad, * és szeplőtelen véredből testet adva neki, megszülted. * Esedezzél hozzá mindenkor, mint Fiadhoz, Tisztaságos, * hogy üdvözítse a mi lelkünket!
[OD4]
Magadra vállaltad a szegénységet, kéregető koldussá lettél, miként Lázár, istenszeretet hevítette lelkedet, s az a mennyei kincs után vágyódott, ó boldog.
Egyszerű és elvonult élet után vágyódtál, hetenként egyszer étkeztél, a maradandó és enyészhetetlen boldogságot kívántad, végtelenül boldog Elek!
Lelkedet Isten hajlékává akartad tenni, mindenkor az Istenanya hajlékában tartózkodtál legszívesebben, s a mennyei szépséget élvezted, dicsőséges.
[M]Szent Szűz, ki a tej megadóját szoptattad, tápláld éhező és szűkölködő lelkemet minden ismerettel és istenes töredelemmel, erre kérlek.
[OD5]
Lelkedet állandóan szent könnyeid áradatával öntözgetted, a valóban százszoros kalászt megtermetted, hogy szépen megőrizd a halhatatlan földművesnek.
Mindent felülmúló önmegtagadásoddal és állhatatos imádkozással a testnélküliek viselkedését utánoztad itt földön, magasztalásra méltó atya, s így magad is fényes világító lettél.
Az imádság tüzével felégetted a bűn bozótját, ó bölcs, állandó virrasztásoddal minden élvezetvágyat elaltattál, s mikor elszenderültél, a nem alkonyodó világosságba költöztél.
[M]Aki a világosságban lakozik, a te szent bensődben vett lakást, Tisztaságos, hogy a tudatlanság sötétségébe veszett világon úrrá legyen. Esedezzél hozzá, hogy világosítsa meg azokat, akik téged magasztalnak!
[OD6]
A férfit nem ismerő Szűz nyilvánvalóvá teszi a titkot, hogy te az Isten élő templomává, Krisztus hajlékává lettél, és dicséri szándékodat, hogy rejtőzködni igyekeztél.
Imáidat tömjénként fogadta Isten, ó boldog, s a hívők lelkületét a Szentlélek kegyelmével már életedben jó illattal árasztottad el. 
Téged, szent viselkedéssel ékes dicsőséges szent, ki az ideig tartó dicsőség elől elmenekültél, Krisztus akaratod ellenére újra visszaadott hazádnak.
[M]A teremtés Alkotója megújította a természet törvényeit, s kifejezhetetlen módon megszületett tőled, szeplőtelen Nagyasszony, s mérhetetlen irgalmával átistenített engem.
[KNT]
[T4]Tartsuk meg ma buzgón * a végtelenül boldog Elek legszeplőtelenebb ünnepét, * magasztaljuk őt, mondván: * Üdvözlégy, szentéletűeknek gyönyörűséges ékessége!
[IKS]Ki magasztalhatja méltóképpen a te szeplőtelen erényeidet? * Ki énekli meg alkalmasan, istenszerető Elek, * mértékletességedet, állhatatosságodat, * szelídségedet, önuralmadat, * szüntelen éneklésedet, kemény önfegyelmedet, * mérhetetlen alázatosságodat? * Ezekkel angyalok vetélytársává lettél * s mindenkor esedezel az egész világért. * Azért fogadd el most, szentéletű, minden hívőtől: * Üdvözlégy, szentéletűeknek gyönyörűséges ékessége!
[OD7]
Ott tartózkodtál, szentéletű, szüleid ajtaja előtt, teljesen ismeretlenül, a szolgák csúfolódását, szörnyű gúnyolódását eltűrted, s nagy szegénységben nyomorogtál.
A testies lelkületet kiölted magadból, láttad szüleidet, és mégis ismeretlen maradtál előttük, a természet erejét legyőzted s a megvető bánásmódot eltűrted, mikor saját szolgáid határtalanul gyötörtek, szentéletű!Ó, milyen nagy csoda! Hogy megmaradtál a gazdagságban koldusnak, Elek! 
Milyen nagy alázatosság! Hogy eltűrted a bántalmazást és a gyalázkodást saját szolgáidtól, akik nem értették meg ezt az életmódodat!
[M]Nagy titkok szolgálójává lettél, Szeplőtelen! Belőled testesült meg az Isten, hogy a nagy bajokból megszabadítson minket, a te magasztalóidat, Istennek tisztaságos, áldott kedveltje!
[OD8]
Szüleid előtt mindvégig ismeretlen voltál, és csak halálod közeledtével fedted fel előttük titkodat, akkor lettél ismeretessé, dicsőséges, a mi Istenünk dicsőségére, aki téged méltán és nagyon megdicsőített.
Az Úr hangos szóval mutatott be az egész Rómának téged, a koldus öltözetében fekvő, elrejtett kincset, végtelenül boldog, ki a gyógyítás kegyelmi ajándékával minden hittel hozzád folyamodót gazdaggá tettél.
Összegyülekeztek a nép fejedelmei s a királyok és a papok Isten rendeletére, hogy eltemessenek téged, ó boldog! Látták a nagy látnivalót és elcsodálkoztak a csodákon, melyeket a Lélek isteni erejével műveltél, szentéletű!
[M]A te romlatlan belsődből, Szeplőtelen, kimondhatatlan módon megtestesült az Emberszerető, hogy megújítson minket, az ősi kihágás folytán megromlottakat, s meg is szabadított mindnyájunkat az emésztő bűntől, Tisztaságos.
[OD9]
Arra méltattak, boldog szentéletű, hogy megláthasd Isten dicsőségét, aki végezetül fényesen megdicsőített téged, minden dicséretre méltó Elek. Hiszen akik korábban vakok voltak, meglátták a világosságot, akik azelőtt némák voltak, megszólaltak.
Mikor már a koporsóban feküdtél és temetésre vittek, olyan voltál, atyánk, mint a nap, gyógyulások sugarait árasztottad csodálatosan, elűzted a sötét szenvedélyt, fölperzselted a démonokat, és megvilágosítottad az istenszerető embereket.
Isten rendelkezésére a te temetésedre összegyülekezett a pátriárkák feje és a Krisztust nagyon szerető uralkodó, a fejedelmek, vének és ifjak, s a szerzetesek serege, hogy a te megérintésed folytán megszentelődjenek.
Elragadtak, az erények szekerén elutaztál, és ott pihentél meg, ahol a szentéletűek, az apostolok, a vértanúk, a pátriárkák és az összes igazak seregei vannak. Velük együtt emlékezzél meg rólunk, a te tisztelőidről, Elek!
[M]Gábor szavát hangoztatjuk neked örvendezéssel, és mondjuk: Üdvözlégy, meg nem művelt föld! Üdvözlégy, átok feloldozója! Üdvözlégy, élő víz forrása, szentéletűek dicsekvése, mindenkorszűz Istenszülő!
[EXA]
Mily nagy csoda! Hogyan élhettél ilyen hosszú időn át szüleid ajtaja előtt, mint valami kemény acél, Elek! Nem indított meg a természet ereje, szüleid és feleséged keserves könnye!
[//]
[03.18.]
[OD1]
[T4]Lelkedet az erények sokféleségével ékesítetted föl, s a Szentlélek kegyelmi ajándékainak befogadójává tetted, a bölcsesség mélységét buzogtattad, és az eretnekségek tengerét elapasztottad, Cirill!
Elmédet az anyagvilágban élőkénél magasabbrendűvé tetted, a test nélküli szolgálattevőkhöz hasonlóvá lettél, szavaid tüzével az eretnekségek egész anyagát fölperzselted, Cirill, az Egyháznak soha ki nem alvó fényű világítótornya.
Szavaidnak édes illatával az őrjöngés nevét viselő Mánit, az összes eretnekek közül a legtűrhetetlenebb szennyet messze elűzted, ó bölcs. Úgy cselekedted ezt, mint leghitelesebb pásztor, s így Krisztus jó illatává lettél.
[M]Szabadítsd meg, Szeplőtelen Istenanya, a szenvedélyek posványából, az eszmék viharából, a gonosz lélek nyilaitól és az ellenség minden támadásától mindazoknak a lelkét, akik magasztalják a te kimondhatatlan szülésedet, teljesen Szeplőtelen!
[OD3]
A Szentlélek bölcsességének fényével ragyogtál, a Szentháromság hármas fényét a földön levőknek világosan hirdetted, atyánk, s ezáltal az eltévelyedés sötétségétől megszabadultunk.
A legszentebb Lélek hangszerévé lettél, istenszerető, Krisztus megjelenésének dalát zengted, őt két természetűnek hirdetted, s a mi lelkünket elbűvölted.
Lelked megszentelés hajlékává lett, s benne lakozott természetfölötti módon az Atya, a Fiú és az elevenítő Lélek, akinek zengjük: Szent vagy, Urunk! 
[M]Az égi értelem sem tudja megérteni a te felfoghatatlan szülésedet, Leányzó, mert az első Értelem Igéjét fogantad méhedben, azt, aki igéjével a mindenséget fenntartja.
[KTH]
[T8]Az Ige szent bölcsességére bőségesen szert tettél, * a hittitkok élő vizét fakasztottad, és a buzgók értelmét egészen megöntözted, * a nyájat isteni pásztorbottal kormányoztad, s az istenismeret virányain legeltetted. * Azért magasztalunk téged, Cirill főpap, mint nagy pásztort és tanítót, * mint a hitnek élen járó harcosát, és hangoztatjuk: * Esedezzél Krisztus Istenhez, * hogy ajándékozzon bűnbocsánatot azoknak, * akik buzgón ünneplik a te szent emlékedet!
[D][T1]A te isteni sugallattól irányított nyelved, ó bölcs, * a népeket megvilágosította, * hogy egy, oszthatatlan természetű, * személyek szerint megkülönböztetett Háromságot imádjanak. * Azért örömmel megünnepeljük a te szent emlékedet, * és örök közbenjárónknak állítunk Isten elé.
[M]Mária, Uralkodónk szent hajléka, * emelj föl bennünket a szörnyű kétségbeesés, vétkezés és szorongás mélységéből! * Vezess ki, végtelenül Tökéletes, a bűnök megátalkodottságából, * hogy dicsőítsünk téged, szolgáid egyetlen reménysége!
[OD4]
Szíved befogadta a világ fölött való bölcsesség vizét, szentéletű atyánk, felbuzogta a tanítás mélységét, s alámerítette az istentelenek szellemeit.
A három személyű istenség egy erejét, egy lényegét és egy akaratát tanítottad, és a sokistenhit eltévelyedésének áradatát megszüntetted, Cirill.
Máni szennyes és esztelen szellemét, mint bölcs szellemű és Isten által oktatott hithirdető, szavaid villámaival fölperzselted, nyilvánosan kipellengérezted, ó boldog.
[M]Mint minden teremtménynél följebbvaló, a teremtés Alkotóját méhedben fogantad, Tisztaságos, és a természet rendjét meghaladó módon megszülted a mi természetünk újjáteremtőjét.
Ơ[OD5]
kivezesd azokat, * kik téged hittel énekelnek.
Szeplőtelen bölcsességed pásztorbotjával terelted az igazhitű istentisztelet vizéhez nyájadat, boldog főpap.
Igéd isteni villámfénnyel ragyogott, és Jeruzsálemben eloszlatta a megvilágosultaknál a tudatlanság sötétségét.
[M]A szenvedélyek éjszakája és a bajok sötétsége elborította lelkemet. Világosítsd meg kérlek, Legtisztább, ki a világosság megadóját szülted!
[OD6]
A Szentlélek élő vizével telt patakként fakadtál egy második Édenből, s megáztatod az Egyház barázdáit, szent főpap!
Szavaid világítótornyával megmented a népet az istentelenség tengeri viharából, s igaz hittel hívogatod a csöndes révbe, legszentebb!
[M]Égivé tetted az emberek földies természetét, Szeplőtelen, és megújítottad romlottságából, azért soha nem szűnő énekszóval magasztalunk.
[OD7]
Lelkedben ott volt az Isten félelmének tüze, atyánk, s az élvezetek bozótját elhamvasztottad, és ezt hangoztattad: Áldott vagy, Urunk, atyáinknak Istene!
Eloltottad könnyeiddel a szenvedélyek lángját, ó boldog, lelked olthatatlan, irányt mutató fényét megőrizted, és hangoztattad: Áldott vagy, Urunk, atyáinknak Istene!
A Szentlélek kegyelme élő vízként ott volt a lelkedben, istenszerető atya, s te tanítások folyamát buzogtattad, az pedig megöntözte a téged magasztaló Egyházat.
[M]Egészen megszentelt téged a Szent, aki a te testedből épített önmagának testet, Istenszülő, az az Úr, aki a szentek között lakozik, a mi Istenünk.
[OD8]
Elűzted a lanyhaság álmát lelked pilláiról, ó boldog, s az igazakat megillető álomba szenderültél, majd pedig a nem alkonyodó világosság nappalára költöztél át.
Szavaid villámaival fölperzselted a tűzre való eretnekségeket, dicséretreméltó, s a híveket megvilágosítottad, hogy az egy Szentháromságot imádják, kiben a személyek a természet egységében vannak.
Önmegtagadási gyakorlataiddal szentté tetted magadat, s azt, aki érted is meghalt, vérontás nélkül áldozatként mutattad be, mint isteni ihletésű főpap s mint kimondhatatlan titkok szolgája, Cirill!
[M]Megszabadultunk az ősanya átkától általad, tisztaságos Istenanya, azért híven áldunk téged, áldott Szűz, és tiszteljük a te legszentebb szülésedet.
[OD9]
Látni kívántad Krisztusnak kimondhatatlan dicsőségét, s nagy igyekezettel öldökölted a lelket emésztő szenvedélyeket, szívedet a jobb és tökéletesebb bölcsesség hajlékává tetted, szent főpap, azért híven magasztalunk téged.
Krisztus, a Nap, teljes fénnyel ragyogó csillagként helyezett téged oda az Egyház egére, szentéletű Cirill, hogy szent tanításaid sugaraival ragyogóvá tedd azoknak lelkét, akik híven ünneplik a te fényes emlékedet.
Az angyalok barátja és magad is hozzájuk hasonló szolgálattevő lettél, hiszen mint valami testnélküli, úgy éltél a földön, atyánk, a szentéletűek örökségének részese és a főpapok kartársa. Velük együtt örvendezve emlékezzél meg rólunk!
[M]Isteni erények híján terméketlen az én szívem, teljesen szeplőtelen Istenszülő. Te tedd azt bőven termővé, Szent Szűz, ki meddőségből születtél, annak az akaratából, aki a mindenséget akaratával teremtette, hogy magasztaljalak téged, minden magasztalásra méltó!
[//]
[03.19.]
[OD1]
[T4]
Aranynál ragyogóbb koszorúval ékesítve s a vértanúság dicsfényében ragyogva állsz az Uralkodó színe előtt, és értünk, a te tisztelőidért esedezel, magasztalásra méltó vértanú.Megsebezett a Teremtő legédesebb szeretete, te figyelemre se méltattad az élet gyönyörűségeit, és szíved egész lendületével, a legnagyobb buzgósággal odaadtad magadat a vágyva Vágyottnak, Krüszanthosz vértanú!
A hittel fölvértezted magadat, az asszony iránti vágy csábításával reád támadó fondorlatost leterítetted, s a tisztaság tiszteletreméltó edényévé lettél, Krüszanthosz vértanú!
[M]Az isteni természetében megközelíthetetlen Lény belőled testet öltve megközelíthetőként tűnt fel előttünk, Szent Szűz! Utána vágyódott Dária, keményen küzdött, s mint jegyesét hozzá is vezették.
[OD3]
Kínvallatások tüzén kipróbált aranynak bizonyultál, Krüszanthosz, királyi módon viselve a szenvedések jeleit.
Elhagytad a szónokok fecsegését, megfogott a téged nagyon bölccsé tevő tanítványainak a hálója, Krüszanthosz.
Engedelmeskedtél vőlegényednek, aki szeplőtelen hittel, mint vőfély, Krisztushoz vezetett téged, és lemondtál a testi vágyról, végtelenül bölcs.
[M]Jézus, aki testileg a te szűz méhedből született, Szeplőtelen, jegyesévé tette Dáriát, a tisztaságos vértanúnőt.
[KTH]
[T3]Megkívántad a leggyönyörűbb ékességet, * és elhagytad a látható szépségeket, * elvezetted aranyos szavaiddal, boldog Krüszanthosz vértanú, ** Krisztushoz a dicsőséges Dáriát, * aki megvívta a küzdelmet, ** és megszégyenítette a zsarnokokat. ** Vele együtt emlékezzél meg mindnyájunkról, * akik a ti emléketeket híven ünnepeljük!
[M]Mint megműveletlen szőlőföld, * a leggyönyörűbb szőlőfürtöt termetted, Istenszülő, * s belőle fakadt számunkra az üdvösség bora, * mely megvidámítja mindnyájunk lelkét és testét. * Azért mint minden jónak forrását, boldognak hirdetünk téged * és az angyallal állandóan hangoztatjuk neked: * Üdvözlégy, malaszttalteljes!
[OD4]
A Szentléleknek a te tiszta lelkedben ragyogó fényei egészen tündöklővé tettek téged, szent vértanú, és te buzgón zengted: Dicsőség a te erődnek, Uram!
A Teremtő felöltöztetett téged az isteni kegyelem odafönt szőtt, enyészhetetlen köntösébe, ó boldog, ki testedet szeplőtelenül megőrizted, és diadalkoszorút nyertél.
Szíved nemességével levetetted magadról a test gyönyöreit, a tiszta isteni szépségben gyönyörködtél, s örvendezve vonultál ki a vértanúság küzdőterére.
Az Istenhez emelő egyesülésben részesülve átistenültél, ó bajnok, és örvendezve a mennyei lakodalmas házba költöztél, mint a teremtés Uralkodójának szeplőtelen jegyese.
[M]A belőled megtestesült felfoghatatlan, ki téged a szülés után is szűzen megőrzött, miként előtte voltál, Dária vértanúnőt jegyesévé tette.
[OD5]
Elmédet az anyagvilág fölé emelted, s megbilincselten az ellenség gonoszságát megszüntetted, boldog bajnok.
A tisztaságot kedvelted, és a szűz forró szerelmét az Úr felé irányítottad, nagyhírnevű szent.Látva, hogy a Zsarnok megtört és lábad előtt fekszik, örvendező lélekkel magasztaltad az Uralkodót, végtelenül boldog.
[M]Ki magyarázhatja meg a te titkodat, Tisztaságos? Az Isten-Igét szülted felfoghatatlanul és kimondhatatlan módon, kettős természettel.
[OD6]
A mindenség Uralkodóját magasztaltad, mennyei fény özönlött teljesen körül, s ragyogóvá tett téged, a legsötétebb börtönbe zártan, tiszteletreméltó Krüszanthosz.
Róma a szeplőtelen vértanúsággal felékesített, aranyos csillagként tart birtokában, Krüszanthosz vértanú, küzdelmeiddel és isteni csodáiddal dicsekszik.
Ékes, szépséges és nagyon ügyes voltál, Dária szűz vértanúnő, s a test minden szenvedése által a legékesebb Ige jegyesévé lettél.
[M]Mint kisded csecsemőt szült téged a Szűz, öröktől fogva létező Ige, megkívántak téged a szüzek, akiket nászmenetként utána hozzád vezettek, mindenek Királya!
[OD7]
A vértanúk aranyos virágává lettél, bajnokok csoportját vezetted Krisztushoz istenes szavaiddal és csodáiddal, Isten által kiválasztott vértanú! Velük együtt most téged is híven magasztalunk.
Sáros gödörbe vetettek téged ruhátlanul, minden dicséretre méltó, de isteni illat fényes dicsőségével vont be téged Jézus, akit tiszta lélekkel nagyon bölcsen szerettél.
Vadállatot küldött Krisztus, hogy őrizze szüzességedet, s az az istentelenek szennyességét távol tartotta tőled, hírneves, te pedig zengted: Áldott vagy te a te dicsőséged templomában, Uram!
[M]Aki isteni lényege szerint körülhatárolhatatlan, a te bensődben a mi hasonlatosságunkra testben körülhatárolódott, Szent Szűz! Áldott vagy te az asszonyok között, szeplőtelen Nagyasszony!
[OD8]
Kemény elhatározással szembeszálltál az esztelennel, elviselted tested marcangolását, nem égtél meg, mikor fáklyákkal sütögettek, Krüszanthosz, hanem az ifjakkal együtt zengted: Áldjátok az Urat, az Úrnak minden művei!
Krisztus bölcsességével ékesen bebizonyítottad, hogy az esztelenek kevélysége bolondság, a hajdan Évát is rászedő nagy csalót pedig megszégyenítetted, hiszen elvetted tőle fegyverét, és a hit által Istenhez vezettél egy kiválasztott menyasszonyt.
Lelki egységre lépve kerültétek el a testi egyesülést, bajnokok, s így a Mindenható drága kincseinek bizonyultatok. A mennyei templomban mutattak be áldozatul benneteket, kik ezt hangoztattátok Krisztusnak: Áldjátok az Urat, az Úrnak minden művei!
Isten akarata folytán úrrá lett teste szenvedélyén Krüszanthosz és Dária, majd a Lélek harmatával a kínzások tüzét hamuvá tette, s elnyerte az igazi élet tüzét, ezt zengve: Áldjátok az Urat, az Úrnak minden művei!
[M]Reád talált az Isten, az élet tövisei között levő rózsára, szeplőtelen Tisztaság, benne lakozott szeplőtelen méhedben, betöltötte titokzatos illattal a világot, mely hangoztatja: Áldjátok az Urat, az Úrnak minden művei!
[OD9]
Szent, isteni dolgokról beszéltél, s így szent sereg csatlakozott hozzád, amely a szentségtelen eltévelyedéstől megszabadult, és kardhalál révén ők is szeplőtelen áldozataivá lettek annak, akit mint juhot feláldoztak értünk, szent vértanú.
Úgy tűntetek fel a vadállatok között, mint bárányok, annak a szent megtestesülését hirdettétek, aki kiüresítette önmagát utolsó csepp véréig, és szenvedésetek árán Istenben szenvedéstől mentes helyet örököltetek.
Ma fényes ünnepségre gyűjt össze Róma városa minden várost és vidéket, és szellemi ünnepi lakomaként a ti szent bajvívásotokat és küzdelmeteket tálalja fel, szentek.
Végtelen dicsőségre jutottatok, Krüszanthosz és Dária vértanúk, győzelmi koszorúval mindketten a mindenható Ige színe előtt álltok, s mindenkor esedeztek érettünk, kik magasztalunk titeket.
[M]Megremeg minden elme és minden szív, mely rágondol a te felfoghatatlan anyaságodra, Szent Szűz, mert az Isten-Igét szülted, ki általad megszabadítja minden szükségtől azokat, akik téged tisztelnek.
[//]
[03.20.]
[OD1]
[T8]
Dicshimnuszokkal szeretném magasztalni isteni ihletésű szent vértanúid sokaságát, Krisztus. Az ő könyörgésükre adj nekem az égből világosságot, hogy Istennek tetsző éneket zenghessek!A test és a szellemi lélek szennyeitől elfordultatok, a világ halálos gyönyörűségeitől elmenekültetek, végtelenül boldogok, s már földi életetek során angyali életet éltetek, mielőtt még az égi hajlékokba beköltözhettetek volna.A Lélek törvényével kormányoztátok tagjaitokat és érzékeiteket, Isten felmagasztalt hajlékaivá lettetek, Istent hordozó vértanúk, hiszen Krisztus lakozott bennetek.A földi, mulandó boldogságról lemondtatok, szentek, az élet gyönyörűségeit, mint árnyékvilágot, semmibe vettétek, Krisztusnak megingathatatlan országa után sóvárogtatok, és most abban tartózkodtok.
[M]Te vagy az a szellemi lépcső, melyet az Isten kiválasztottja, Jákob látott, melyen kifejezhetetlen módon leszállott a testnélküli, és tőled változatlanul, kimondhatatlan módon testté lett, Istenszülő.
[OD3]
Egészen szeplőtelen életeteket egészen feláldoztátok, önmagatokat a mindent látó Istennek istenes, egészen elégő áldozat gyanánt adtátok, és végezetül győzelmi koszorút nyertetek.
Mint az Istent hordozó Száva hű növendékei, az élet zajából elkívánkoztatok, a szoros utat letérés nélkül végigjártátok, és a végtelen életbe siettetek.
Az Igének belétek vetett magvát jó fölművesek módjára gondoztátok, könnyeitek áradatával bőségesen megöntöztétek, termésként Istennek százszoros kalászt adtatok, szentéletűek.
[M]A Szűzben laktál testileg, Urunk, amint hozzád illett, hogy megjelenj az emberek között. Őt valóban Istenszülővé és a hívek menedékévé tetted, egyetlen Emberszerető!
[KTH]
[T8]Önmegtagadással a szenvedélyek tüzes feltörését * és háborgását kitisztogattátok, * nyomába léptetek a mindenséget létrehozó egy Istennek, * Isten által kiválasztott önmegtagadók. * Föláldoztak titeket neki, mint kedvesen fogadott * és szent vágóáldozatokat. * Barbár kéz ütött és csonkított, * majd pedig erőszakkal felkoncolt titeket.
[M]Istennek tisztaságos, áldott kedveltje! * Esedezzél érettünk szünet nélkül az égi erőkkel, * a főangyalokkal s az összes angyalokkal együtt ahhoz, * ki irgalma bőségéből tőled született, * hogy mielőtt a végünk elérkezik, * adjon nekünk megigazulást, * bűnbocsánatot és életjobbulást, * hogy mi is irgalomra találjunk!
[OD4]
Látta az ellenség a kies puszta önmegtagadóit, a sokféle erénnyel ékes, legyőzhetetlen vértanúkat, elfogta őt a gyilkos gyűlölet, és hadat üzent ellenük.
Beleültette a ravasz kígyó az eltévelyedést tanítványaiba, s egymás elleni háborúra ingerelte a barbár néptörzseket, és ezzel már a pusztában élő szentéletűek elűzésére is indította őket.
Az igazak ellensége körülkerítette, de meg nem futamíthatta a legyőzhetetleneket; láthatóan diadalmaskodott, de láthatatlanul vereséget szenvedett.Méreggel és őrjöngéssel telve támadott a gonoszság szerzője harcostársaival együtt, kegyetlenül rájuk tört, fékezhetetlen vadsággal vérfürdőt rendezett.
Mulandó anyagnak, enyésző aranynak kincseit keresték azok, akik reménységüket csak földi dolgokra alapozták, a nemes atyák azonban a mennyeiekbe vetették reménységüket és zengték: Dicsőség a te erődnek, Uram!
Mint a vadállatok, botokkal, kardokkal, kövekkel bántalmazták a szentéletűeket, s azt parancsolták nekik, hogy árulják el elöljáróikat, de ezek mindnyájan megtagadták, hiszen megerősítette őket a szeretet törvénye.
[M]Szűz és anya, te vagy az apostolok ékessége, a szent vértanúk erőssége, a szentéletűek dicsekvése s mindazoknak az erőssége, akik zengik: Dicsőség a te erődnek, Uram!
[OD5]
Beavatást nyertek a szentéletűek a tökéletes szeretet parancsolatába, Üdvözítőnk, s miként te oktattad őket, életüket áldozták barátaikért, a te önként vállalt szenvedésedet utánozva.
A halálnál erősebbnek bizonyult a te parancsolatod, Krisztus, mely a test akaratából való emberi természetet messze fölülmúlja, s ennek a parancsolatodnak bűvkörébe jutottak az Istent szeretők, akik eggyé lettek a te törvényedben, hogy meghaljanak barátaikért.
Meghintettek titeket a keresztség szellemi izsópjával, szentéletűek, aztán meghintettétek magatokat saját véretekkel is, s végül mint a tűz hevében próbált aranyat, jó illatú áldozatként Krisztusnak áldoztak.
[M]Anyai bátorsággal fordulhatsz Fiadhoz, legtisztább, azért arra kérünk, rokonszenvedet kifejező gondoskodásodat ne vond el tőlünk, hogy mi, keresztények, egyetlen Isten előtt kedves közbenjárónknak állíthassunk Urunk elé!
[OD6]
A zsarnokok fenyegetésétől nem ijedtek meg Krisztus szolgái, mert életüket állandóan a halállal számolva élték le.
Azt gyanították az istentelenek ezekről a szegényekről, hogy gazdagok, és kegyetlenül megkínozták azokat, akik elvetették az enyészőt és megszerezték az enyészhetetlent.
Legyőzhetetlen erőt öltöttek magukra Krisztus bajnokai, s megfutamították a szellemi gonoszságszerzőt és a barbárok fennhéjázását.
[M]Rajtad mint könnyű felhőn eljött az uralkodó Úr, hogy elpusztítsa Egyiptom kézzel formált bálványait, Szeplőtelen!
[OD7]
Megszégyenült a látható és a láthatatlan ellenség mindkét harcoló serege, látva, hogy a kínok közt a vértanúk dicshimnuszt zengenek: Áldott és magasztalt a mi atyáinknak Istene!
Jegyeseiddé lettek a vértanúk, Krisztus, megsebezte őket a te szereteted, egyetlen szeretetreméltó, elhagyták szüleiket, hazájukat, vagyonukat, és hozzád menekültek, atyáinknak megváltó Istene.
A barbárok gyilkos vérontása nem tántorította el a te pusztabeli szeretteidet az istenimádástól, Krisztus. Nem féltek azoktól, akik a testet elveszik, hiszen a te parancsolatod volt életük megingathatatlan alapja.
Egészen feléd irányították vágyakozásukat a világból a te szolgáid, Urunk, szívüket a bűnnel szemben fegyverezték föl, s végtelen bölcs lelkülettel a te kedvedben jártak, Urunk.Szívetek szent tábláin ott volt az Isten által megírt törvény, szent vértanúk. A Háromságban egy Istent hirdettétek, és neki zengtétek: Áldott a mi atyáinknak Istene!
[M]Kik az Úr világosságában jártok, gyertek, magasztaljuk az uralkodó Úrnak isteni kapuját, a szeplőtelen Máriát, a valóságos Istenszülőt, a mi lelkünk reménységét!
[OD8]
A mennyei seregekkel vetélkedtek az angyalokhoz hasonlók, és egész éjszakai virrasztásuk során ezt zengték: Minden művei, áldjátok Krisztust mindörökké!
A keresztet hordozva teljes szívvel téged követtek a vértanúk, és ezt zengték: Minden művei, áldjátok Krisztust mindörökké!
A kőzáport elszenvedték a botokkal összevert boldogok, az erényességhez ragaszkodtak, és ezt zengték: Minden művei, áldjátok Krisztust mindörökké!
Testüket, lelküket és szellemüket egészen megtisztították a boldogok, és Krisztusnak zengték: Minden művei, áldjátok őt mindörökké!
Szégyenüljenek meg azok, akik téged, az oszthatatlant, káromlóan két személyűnek vallanak, és négy személyt imádnak! Mi a Szentháromság egyik személyeként tisztelünk.
[OD9]
Sokféleképpen gyakorlatoztak a bajnokok, s legyőzték a világkormányzó gonosznak a fondorlatait, bátran és buzgón megszégyenítették a barbár esztelenségét, s állták annak támadását, majd pedig kettős koszorút nyertek érte az igazságos versenybírótól.
Barlangokban és üregekben, önmegtagadásban töltöttétek életeteket, boldogok, szűk odúnak sötét szája zárt magába benneteket, kiket véretek bíborszínűre festett, a tűz heve s a szörnyen áradó füst mérge megfojtott, győzelmi jelet szereztetek.
Magasztaljuk különleges módon a küzdelmeket, melyeket a bűnnel szembeszállva hősiesen vívtatok, Krisztusnak dicsőséges katonái. 
Híres győzelmet is arattatok, s most, hogy a szentek seregével ott álltok a Fönséges előtt, emlékezzetek meg rólunk!
Boldogok, akik Szávával, az atyával és nevelővel, mint az ő valódi gyermekei, az égben a hármasnapú fényben ragyogtok, esedezzetek értünk, tanítványtársaitokért, hogy az Egyház általános békét nyerjen, a mi lelkünk pedig üdvösséget!
[M]Törd le az ellenségek gőgjét és dühét s az eretnekek gonosz terveit, Szűz Szülöttje, Alkotónk! Erősítsd meg szilárdan a hívek seregét, emeld fel hatalmát, szilárdítsd meg a hitben, Isten, hogy mindnyájan magasztaljunk téged!
[//]
[03.21.]
[OD1]
[T2]Uralkodód világosságát lelkedbe fogadtad, a világ sötét csábítását elhagytad, s a túlvilági dicsőséget elnyerted, Jakab!
A keresztet válladra vetted, a keresztrefeszített Urat követted, igen bölcsen magányba vonultál, s a szenvedélyeket önmegtagadással lecsillapítottad, szentéletű atya! 
Zsenge korod óta a Szentlélek ajándékainak befogadó edényévé s a magasságbeli Sion polgárjogának örökösévé lettél, boldog Jakab!
[M]Egyetlen Szűz leányzó, ki megszülted az Istent, aki mindenki számára megfoghatatlan, de benned jósága folytán lehatárolódott. Esedezzél hozzá, hogy üdvözüljenek magasztalóid!
[OD3]
Életed szépséges, istenes beszéded a szeretet sójával ízesített, szíved bűnbánatra hangolt volt, azért hittel magasztalunk téged.
Az értünk testben megjelent Krisztusnak ábrázolását tisztelted, az utazást, a veszedelmeket és a kínokat elszenvedted, végtelenül boldog atya.
A bűn kiirtása során tiszta áldozatként áldoztad fel magadat az Úrnak, s mint törvényes főpap, vérontás nélküli áldozatokat mutattál be neki.
[M]Legvalóságosabb arany tömjénezőnek, mannát tartó edénynek, szent hegynek, Isten gyönyörűséges palotájának hívnak téged, Szent Szűz!
[KTH]
[T3]A te tanításod szépségén * és fényes elhatározásodon, * mellyel a szentképekért az üldözést elviselted, ** elcsodálkozunk, hírneves Jakab atya, * és illő módon tisztelünk téged, Teremtődnek szent papja. * Azért szent éneklés közben ** így kiáltunk hozzád: ** Közbenjárásoddal üdvözíts minket!
[M]Mindenki oda vonzódik igazán, ahol üdvözülhet. * De ki volna nekünk olyan menedékünk, mint te, Istenszülő, * ki a mi lelkünknek oltalmat nyújtasz?
[OD4]
Állandóan könnyeid áradatában fürödtél, végtelenül boldog, és a Szentlélek tisztaságos hajléka voltál.Egész éjszakákon át tartó imádságoddal elaltattad a testi vágyakat, és a szenvedélytelenség ki nem alvó fáklyájaként tűntél fel.
Alázatos és higgadt, egyetértő, szeplőtelen és fegyelmezett voltál, szentéletű főpap.
[M]Ments meg mindnyájunkat a kísértésektől és a szorongás gyötrelmeitől, szeplőtelen Nagyasszonyunk, ki kifejezhetetlen módon Istent fogantad!
[OD5]
Az igazi dicsőséget kedvelted, ami pedig csak hivalkodó emberek szemében magasztos, azt igazán utáltad, s az alázatosság fényességével ékes fáklyává lettél, szentéletű atya.
Az egész éjszakán át tartó imádkozás oszlopává lettél, Jakab főpap, s úgy álltál, hogy lelked szemével befogadd az isteni fénysugarakat, istenszerető atyánk.
A sok önmegtagadásban, az állandó virrasztásban, az imádságban és a szenvedés türelmes elviselésében kerested az Istent, aki átköltöztetett téged a mennyei hajlékba.
[M]Gyógyítsd meg könyörületesen az ellenség nyilaitól megsebzett lelkemet, Szeplőtelen, aki kifejezhetetlen módon szülted a testben keresztre szögezett Urat!
[OD6]
Könnyeid patakja a gonosz szenvedélyek tengerét elapasztotta, ugyanakkor szeplőtelen lelkednek vigasztalást szerzett, szentéletű.
Türelmes, szelíd, szeplőtelen, szentéletű, kedves, alázatos, fegyelmezett és világossággal teli ember voltál, minden dicséretre méltó atya.
A te emlékedet, mint jó pásztorét, együtt dicsőítik a szent főpásztorokéval, Jakab atyánk, te bölcs pásztor, ki jámbor módon kormányoztad nyájadat.
[M]Aki akaratával a mindenséget alkotta, szántszándékkal a te szűz méhedben lakozott, hogy az enyészet hatalmában szenvedőket enyészhetetlenségre méltassa, mint könyörületes.
[OD7]
Sok üldözést, rengeteg megpróbáltatást szenvedtél el, a képrombolókat megfutamítottad, mint az igazság buzgó harcosa, minden szemlélődet megvilágosítottad, Jakab atya, és hangoztattad: Áldott vagy te, atyáinknak Istene!
Krisztus félelmetes eljövetelét jól megfontoltad, egész életedet bűnbánatban töltötted, amíg csak el nem nyerted a bűnök teljes bocsánatát, az örök vigasztalást, a valódi világosságot és dicsőséget, ó boldog.
A pásztor Krisztus szelíd lelkű bárányaként tűntél fel, s az ő pásztori irányítása alatt a szellemi juhok pásztorává lettél a Szentlélekben, atyánk, s velük együtt zenged mindenkor: Áldott vagy te, atyáinknak Istene!
[M]Szeplőtelen, férfit nem ismerő, tisztaságos, áldott Szűz Mária, elesettek felemelője, bűnösök megszabadítója, ments meg engem, a tékozlót, ments meg engem, ki a te Fiadnak zengem: Áldott vagy te, atyáinknak Istene!
[OD8]
A te legtisztább elméd, szentéletű, a világosság tiszta kiáradása felé fordult, a démonok sötétségétől és a szenvedélyek homályától elfordult, és hangoztatta: Krisztust áldjátok mindörökké!
Az ellenség tüzes nyilait könnyeidnek szüntelenül omló áradatával eloltottad, ó bölcs. Krisztus szeretete lángra lobbantott, és a gyönyörök tüskebokrait fölperzselted, végtelenül boldog.
Ezt a nyájat, melyet tanításoddal összegyűjtöttél, s mindazokat, akik hittel megünneplik a te szent és szeplőtelen, isteni fénnyel teljes emlékedet, őrizd meg imádságoddal a kísértésektől és a veszedelmektől, ó bölcs!
[M]Élő forrás, Szűz Istenszülő, ki az élet vizét fakasztottad, itasd meg a bűn lángja áltál eltikkasztott lelkemet, hogy dicsőítselek téged mindörökké!
[OD9]
Sok fáradozásod végeztével, sok küzdelem, verejték és gyötrelem után valóban megérkeztél a mennyei révbe, magaddal vitted isteni eredetű erényeid drága kincsét, szentéletűek kartársa, legszentebb atya.
Tisztelünk téged, Jakab atya, te nappali csillag, a Szentlélek hajléka, titokzatos illatú rózsa, magasba törő, lombos fa, az örök élet osztályosa, bölcs főpap.
Könnyeidnek lelked földjén folyó áradata dús, érett kalászokat nevelt, s azok mindenkor jól tartják hív tisztelőid lelkét, istenszerető főpap, Jakab atyánk!
[M]Kegyelmezz nekem, Uram, légy kegyelmes, midőn meg akarsz ítélni, s ne kárhoztass az örök tűzre, ne fenyíts meg haragosan, Krisztus, hiszen kérlel téged a Szűz, ki méhedben hordozott, az angyalok gyülekezete és a tiszteletre méltó Jakab!
[//]
[03.22.]
[OD1]
[T6]A te királyi dicsőségedet, mindenség Királya, megszerette a királyi nevet viselő Bazil, keményen küzdött érte itt a földön. Az ő közbenjárása folytán méltass minket a mennyek országára!
Magasztalásra méltó életed, tisztaságos viselkedésed, küzdelmeidnek fénye Isten örökösévé avatott és a mennyország polgárává tett téged, dicsőséges!
Helyes viselkedéseddel alávetetted magadat Istennek, s hatalmad alá vetetted és lábaddal fényesen összezúztad a gonosz ellenséget, Bazil vértanú, mert hősiesnek bizonyultál vele szemben.
Valóban véred áradatába fullasztottad a szellemi fáraót egész hadseregével, ó bölcs, és arra a földre igyekeztél, ahol örökre örvendezik a küzdők fellege.
[M]Az Egyszülött, aki az Atyával együtt örökké létezik, önként lakást vett a te szeplőtelen méhedben, ó Tisztaságos, és emberré lett, mert jóságával üdvözíteni akarta az emberiséget.
[OD3]
Bárányként fára emeltek, a marcangolást azonban tiszta öntudattal elviselted, s az ellenség támadásait a Szentlélek erejével leverted, háromszorosan boldog.
Testben s lélekben sebek szépségével felékesített vértanúnak bizonyultál, s versenybíródnak tiszta öntudattal hálaadó éneket zengtél.
Nagyszerű hírnévre törekedtél, nagy elhatározással a legnagyobb küzdelmet erősen megvívtad, s a mindig nagyon kérkedőt megaláztad, bölcs vértanú.
Az isteni parancsokat megőrizted, istenszerető, s őrizetbe zártak, te pedig megnyitottad a hívek előtt a tanítás útját, mely az igaz ismeret tágas térségére vezet.
[M]Jó előre megismerte Izaiás a Szentlélek segítségével a te foganásodat, Szent Szűz, nyilvánosságra is hozta azt, mondván: Íme, méhében foganja Istent a Szűz!
[KTH]
[T4]Bazil vértanú az Isten Országát kívánta, * és magára vállalta a kínok tüzét * és az igazságtalanul reá mért halált, * azért a valóságos halhatatlanságra méltatta az Úr. * Magasztaljuk őt híven, egybegyűltek, * mert mindnyájunkért esedezik az Úr színe előtt!
[M]Megújítottad, Szeplőtelen, isteni szülötteddel * az embereknek a szenvedélyekben megromlott, halott természetét, * és a halálból mindenkit * a romlatlanság életére ébresztettél. * Azért mindnyájan illő módon magasztalunk téged, * miként előre hirdetted, * dicsőítésre méltó Szűz.
[OD4]
Látta az istentelen a Szentlélek fénysugarától ragyogó arcodat, szent vértanú, és megdöbbent, s mint a sötétség szerzője, eszét vesztetten őrjöngött.
A tökéletesebb bölcsességgel ékeskedve a hellének bölcseit Istentől eredő erővel oktalansággá tetted, keményen küzdöttél, és győzelmi koszorút nyertél.
Mikor teljesen kifeszítettek és tagjaidat kicsavarták, Bazil, megerősített téged az Ige, akit keresztre feszítettek, s aki szenvedésével a híveknek szenvedéstől és szenvedélyektől való megszabadulást ajándékozott.
Nem áldozok a démonoknak, nem félek a haláltól, sem a kínzásoktól – kiáltotta a Szent Bazil –, hanem a Háromságban élő egy Istent vallom.
[M]Magasztallak téged, minden magasztalásra méltó Nagyasszony, áldalak téged, Szent Szűz. Teáltalad mi, emberek, mindnyájan áldást nyertünk, és az ősi átoktól megszabadultunk.
[OD5]
Vas súly alá görnyesztettek, s te az Úr nagyon könnyű igájának viselésére siettél, s a Teremtő ellen nyakaskodó, kérkedő ellenséget meggörbítetted, Szent Bazil.
Örömmel fogadtad, hogy vasbilincsbe vertek, s miközben egyik helyről a másikra mentél, ékszerként viselted a bilincseket, sőt vele még versenybírád tetszését is elnyerted, Bazil vértanú.
Véred áradatával valóban királyi köntöst festettél magadnak, győzelmi koszorút is nyertél, s most örvendezéssel együtt uralkodsz Krisztussal, dicsőséges Bazil vértanú.
A kereszt kegyelme erőssé tett, hosszú és keserves utat jártál végig, kegyetlenül vonszoltak, de te ezt hangoztattad: Vidáman és örvendezéssel járok bizonyságtételeid útján, Ige!
[M]Köszöntsük szent dalokkal az egyetlen Istenszülőt, aki előbbrevaló a keruboknál, magasabb az egeknél, felülmúlja a teremtést, és a bölcs vértanúk védőbástyája!
[OD6]
Küzdelmeid magasztossá tettek, az ellenséget szétszórtad, küzdelmeid végén pedig győzelmi koszorúval ékesen Istenhez költöztél, magasztalásra méltó, dicsőséges nagyvértanú.
Felfüggesztettek a fára, s azt utánoztad, aki a kereszten kitárta érted a karját, erős lélekkel elviselted a marcangolást, sebeiddel megsebesítetted a téveszmét, bölcs vértanú.
Krisztusért bilincsbe verten megbilincselted a test nélküli ellenséget, mikor leomlott tested hajléka, Isten kegyelmével teljesen lerontottad az ellenség minden fortélyát, dicsőséges Bazil!
[M]Magasztallak téged, minden magasztalásra méltó, kit szent énekekkel magasztalnak a mennyei seregek, s arra kérlek, ó Szeplőtelen, hogy gyógyítsd meg lelkem szenvedélyeit, és szabadíts meg az örök tűztől.
[OD7]
Az isteni kegyelem fényével megvilágosítva a kínok sötétségén áthatoltál, a nem alkonyodó nappal részesévé lettél, ó bölcs, és zenged: Áldott vagy te, atyáinknak Istene!
Az istenismeret sziklájára támaszkodott lelked, s nem ingathatta meg a kísértések szele, istenszerető bajnok, és így kiáltott a mindenség Szabadítójához: Áldott vagy te, atyáinknak Istene!
A zsarnok őrjöngve azt parancsolta, hogy hasítsanak szíjat a hátadból, dicsőséges, és mikor azt látta, hogy úgy tűröd, mint valami testnélküli, semmiképpen sem tudta hangoztatni: Áldott vagy te, atyáinknak Istene!
Mikor a kínok tüzes kemencéjében égtél, úgy ragyogtál, mint az arany, az isteni szenvedések képmásává lettél, bölcs Bazil, és hangoztattad: Áldott vagy te, atyáinknak Istene!
[M]Látva, hogy szüzességed a szülés után is sértetlenül maradt, Szent Szűz, a tőled felfoghatatlan módon született üdvözítő Istenhez így kiáltottál: Áldott vagy te, atyáinknak Istene!
[OD8]
Teljesen az Istenre figyeltél, a testi kínokat álomnak vetted, s örvendezve költöztél a boldog és kín nélkül való életre, bajnok vértanú.
A Mindenható szeretete megedzett, a test kifeszítését erős lélekkel elviselted, a gonoszságban hatalmas ellenséget véred áradatába fojtottad, háromszorosan boldog Bazil!
Magasztaljuk dicshimnuszokkal a nagy Bazilt, Krisztus Egyházának királyi ékességét, az Üdvözítő szenvedéseinek lemásolóját, a bátor vértanút, a hívek erősségét!
Végezetül arra méltattak, szent vértanú, hogy rátalálj a világ felett való dicsőségre, a nem alkonyodó világosságra, a mennyek országára, a hervadhatatlan koszorúra, a bánattalan életre és a kimondhatatlan világosságra.
[M]Az emberi nem általad lett méltó az üdvösségre, Isten legszentebb kedveltje, mert megszülted nekünk, egyetlen, az Üdvözítőt. Magasztaljuk őt mindörökké!
[OD9]
A test felbomlása után arra méltattak, végtelenül boldog, hogy megláthasd a szentek gyönyörűséges fényességét, bekerülj az angyalok seregébe, és mindenkor velük együtt zengjed: Szent, szent, szent, a mindent alkotó és mindenható Háromság!
Világosságként, nagy Napként tűntél fel Krisztus Egyházának egén, végtelenül boldog, s küzdelmeid ragyogó fényességével és csodáid isteni sugaraival megvilágosítod a téged magasztalók lelkét.
Önmagadat a küzdelmek ékességével nagyon szépen felékesítetted, s most az igazság koszorújával feldíszítve az ékes Krisztus színe előtt állsz, ó bajnok, azért mi, hívek, örömmel tisztelünk téged.
A földet megszenteli a te szent és istenes tested eltemetése, az igazak lelkei ujjonganak, mert közöttünk van a te lelked, boldog Bazil. Velük egyetemben emlékezzél meg rólunk, akik megemlékezünk terólad!
[M]Félelmetes a te anyaságod titka, szent Szűz, mert a megtestesült Isten született tőled. Esedezzél hozzá, hogy szabadítsa meg a félelmes kínoktól mindazokat, akik megingathatatlan hittel tisztelnek téged, Tisztaságos, férfiút nem ismerő Szűz!
[//]
[03.23.]
[T4]Önmegtagadási küzdelmeidben legyőzted a gonoszság szerzőjét, bajnoki dísszel megkoszorúztak, s most Isten színe előtt állsz, és értünk, a te tisztelőidért esedezel, szentéletű Győző.
Megerősített annak ereje, aki a mi gyöngeségünket magára vette. Előbb a harcokban jeleskedtél és győzelmet arattál, aztán igyekeztél Krisztus keresztségébe alámerülni, ó boldog.
Vértanúsággal ékeskedik a te tanítványaid legboldogabb serege, mely előbb önmegtagadási gyakorlataival tündökölt, és a kettős küzdelemben kettős koszorút kötött magának, ó bölcs.
[M]A te hozzánk való lealázkodásodnak kapuja a természet rendjét meghaladó módon szült téged, az Istenembert, kettős természettel, Urunk, kit titokzatosan Napkeletnek, Napnak és Világosságnak hívunk.
[OD3]
Lelki hadsereget gyűjtöttél magad köré, isteni ihletésű tábort fegyvereztél fel a küzdelem porondjára, Krisztus vértanúja.
Előbb önmegtagadással keresztre feszítetted a testet, majd sietve kivonultál, s a bajnoki szenvedésekkel a démonok hadoszlopait megfutamítottad, minden dicséretre méltó.
Mint napkelet csillaga, fölemelkedtél, napnyugat felé siettél, majd halálodkor lenyugodtál és Krisztusnál felkeltél, Győző.
[M]A vértanúk serege a te leöletésed képét ábrázolta, Uralkodó, azt vallva, hogy te a férfitől meg nem közelített Szűzből sarjadtál.
[KTH]
[T3]
Szülőanyád Istentől ihletett szavára * világosság ragyogott fel szívedben, * a szent keresztségben megvilágosultál, * a szerzetesek rendjébe léptél, * követőid vezérévé és csillagává lettél, szentéletű. * Velük együtt esedezzél Krisztushoz, * hogy ajándékozzon nekünk nagy irgalmat!
[MƯ]Isteni sátrává lettél az Igének, egyedül tiszta Szűzanya, * felülmúltad az angyalokat is a tisztaságban. * Imáid szent áradatával tisztíts meg engem, * ki mindenkinél szennyesebb vagyok a testi bűnök miatt, * és szerezd meg nekem, Tisztaságos, a nagy irgalmat!
[OD4]
Az isteni fényáradatban gyönyörködtél, a kínok áradatán sértetlenül átmentél, s a győzelmi koszorút méltán elnyerted, magasztalásra méltó Győző vértanú.
Rendkívüli módon tündöklő hősiességgel ékeskedtél: előbb mint önmegtagadó, a test szenvedélyeit legyőzve küzdöttél, majd pedig bajvívásban a démonok hadoszlopait megfutamítottad.
Istenszeretők, az istenfélelem fegyverével szembefordultatok az ellenséggel, s halálotokkal halhatatlan hírnevet szereztetek, és zengtétek: Dicsőség a te erődnek, Uram!
[M]Az Alkotó megszeretett téged, ki az egész teremtésnél feljebbvaló vagy, Szűzanya, és édesanyjává tett téged, ki előtt a bajnokok seregei a legékesebben hódolnak.
[OD5]
Édesanyád isteni ihletésű oktatásait megszívlelted, a küzdelmekben a kereszt adott neked erőt, s a tökéletesebb dolgokba beavatást nyertél, Győző.
Életedet az erények fénye ragyogóvá tette, a küzdelem pedig a legdíszesebb ékszere volt, minden tiszteletre méltó, istenszerető vértanú.
A vértanúk az isteni törvényeknek buzgón engedelmeskedtek, jelesen viselkedtek, s a törvény nélkül élőket Isten segítségével bátran megfutamították.
[M]Megszülted nekünk az Atya fényét, az időtlen világosságot, ki jóságának bőségével időbelivé lett, Szeplőtelen!
[OD6]
Elindultál, mint keletnek teljes fénnyel ragyogó napja, csillagokként magaddal vitted tanítványaid karát, istenszerető. Megvilágosítottátok nyugatot fénysugaraitokkal.Véred áradatával elárasztottad a sokistenhit tengerét, és küzdelmeid mélységébe belefojtottad a gonoszság szörnyű és teljesen romlott szerzőjét, szent vértanú.Liliomként virágoztatok az erények ligetében, és vértanúságotok szépségével jószagú rózsaként megillatosítottátok szívünket, Isten ihlette bajnokok.
[M]Isten templomának és lelkes palotájának vall téged a bajnokok kara, Nagyasszony, és hódol előtted, egyetlen, ki elvetted az asszonyok gyalázatát.
[OD7]
A kínvallatások tüzében az aranynál jobban megpróbáltak, istenszerető, te pedig az erényeknek a démoni támadásokat visszaverő tornyaként tűntél fel, és hangoztattad: Áldott vagy te, Uram és Istenem!
Halálod után titkos helyre rejtették testedet, szent vértanú, s az gyógyítások isteni sugarát árasztja, és elűzi az ártalmas sátánt a téged nyilvánosságra hozó alkotó Lélek jóvoltából.Mindig Isten intézkedéseiben lelted kedvedet, végtelenül boldog. 
Testedet erős lélekkel átengedted megkínzásra, mert az volt a vágyad, hogy győzelmi koszorúval a Mindenható színe előtt állhass a mennyországban, dicsőséges.
Bölcs atya, a szellemi nyáj pásztora, az aklot a szellemi farkasok kártevésétől megőrizted, s most a nyájjal együtt a mennyei hajlékban lakozol, és a mindenség Uralkodójának színe előtt állsz.
[M]Egyáltalán nem sértette szüzességedet, szent Szűz, és tebenned lakozott az Atya Igéje, s arra lelkesítette a vértanúk dicséretes karát, hogy tisztaságos Istenszülőnek valljon téged.
[OD8]
Éberen vitted szíved lámpását, könnyeid áradatával táplálva annak tüzét, még a vértanúság vérözönében is, és most a nem kézzel épített csarnokban lakozol, szentéletű, és hangoztatod: * Áldjátok az Urat, az Úrnak minden művei!
Az aszkéták és a bajvívók ékességévé lettél, szentéletű, hiszen mindkét téren jól helytálltál, az egyetlen ellenséggel szemben állva az elmét ámulatba ejtő győzelmet arattál, Győző, és hangoztattad: Áldjátok az Urat, az Úrnak minden művei!
A lelkeket vérrel megöntözted, Istennek tetsző buzgóságra gerjesztetted, szentéletű. sebeid kardjával a démonok hadoszlopait szétverted, nevedet igazoltad és hangoztattad: Áldjátok az Urat, az Úrnak minden művei!
[M]Vétkeim súlyos igáját törd szét, Szeplőtelen, ki Ádám bukását is helyrehoztad szüléseddel, ó minden dicséretre méltó, és vezess világosságodban, hogy tiszta elmével hangoztathassam: Áldjátok az Urat, az Úrnak minden művei!
[OD9]
Íme, sebhelyek szépségével fölékesített és vértanúvérből szőtt bíborba öltöztetett téged a koszorút adó versenybíró, s most nála lakozol istenes örömben, Győző!
Ó, milyen szépséges volt a te szereteted, mellyel az Úr után vágyakoztál, s milyen heves a buzgóságod, melyet az isteni tűz hevített, milyen csodálatos volt a te küzdelmed, mely téged az égiek közé juttatott, Győző!
Nagy nap vagy te az Egyház egén, bajnokok csoportja isteni fénnyel ragyogó csillagokként környez, s fényözönt árasztó világosságukkal megvilágosítják a mindenséget.
Feljutottál a szeplőtelen hajlékba, odaállítottad a bajnokok két századból álló karát a koszorút osztó versenybíró elé, szent vértanú. Velük együtt emlékezzél meg rólunk, akik ma a ti emléketeket ünnepeljük!
[M]A belőled értünk megszületett Világosság hajlékaként tűntél fel, tisztaságos Szűzanya. Esedezzél hozzá szüntelenül, hogy világosítsa meg mindazokat, akik téged magasztalnak és Istenszülőnek vallanak!
[//]
[03.24.]
[OD1]
[T4]Ujjongj nagy örvendezéssel, ó világ, látva, hogy az Úr lealázkodik hozzád, az égből könyörületes szívvel alászáll, hogy a Szűz méhében megtestesüljön!
Íme, hozzád küldöm, ó Királynő, a mindenség királyának és Istenének szent főangyalát, hogy hirdesse az eljövetelt, és elmondja neked az üdvözletet az ősatya visszahívására.
Készülj elő, te tündöklő és színarany vödör, hogy befogadjad az élet mannáját, mert hozzád megy az angyal szavára, hogy a természet rendjét meghaladó módon tebenned lakozzék!
[M]Az Úr, ki mindig az égben lakik, a te bensődben akar lakozni, Tisztaságos. Azért jön, hogy égivé tegye az emberek természetét, s nyilvánvalóan magára is ölti azt.
[OD3]
Te föld, mely a szenvedélyek töviseit sarjadzottad bánatosan, vigadozz és ujjongj, mert jön már a halhatatlan szántóvető, hogy megszabadítson téged az átoktól!
Készülj, szeplőtelen Szűz, te szent gyapjú, mert Isten száll rád harmatként, hogy elapassza a kihágás vizét!
Készülj, te szent könyvtekercs! Beléd írja az Atya ujja a megtestesülő isteni Igét, aki felold engem az én esztelen törvényszegésemből.
[M]Fogadd be, te arany gyertyatartó, az istenség tüzét, hogy általad felragyogjon és világosságot adjon a világnak, és megszüntesse a mi gonoszságaink sötétségét!
[KTH]
[T3]Ma az egész teremtés vigadozik, * mert az Üdvözlégyet mondja neked a főangyal. ** Üdvözlégy, áldott Tisztaságos, * Krisztus szeplőtelen Anyja! * Ma a kígyó gőgje összeomlik, * az ősatya átok-bilincse feloldódik. ** Azért mi is hangoztatjuk: ** Üdvözlégy, malaszttalteljes!
[M]Ma az egész teremtés vigadozik, * mert az Üdvözlégyet mondja neked a főangyal. ** Üdvözlégy, áldott Tisztaságos, * Krisztus szeplőtelen Anyja! * Ma a kígyó gőgje összeomlik, * az ősatya átok-bilincse feloldódik. ** Azért mi is hangoztatjuk: ** Üdvözlégy, malaszttalteljes!
[OD4]
Az ősi titok, melyet az Úr öröktől fogva elhatározott, immár nyilvánosságra kerül. Ég és föld, egyetértően örvendezzetek, és vidáman ujjongjatok!
Az Uralkodó nagy palotája, nyisd meg füleid isteni kapuit, mert jön Krisztus, az igazság, és tebenned lakik majd!Feltűnik a Megváltó, szűz méhben lakozik, hogy az ősanya bukását jóvátegye. Énekeljük neki: Dicsőség a te erődnek, Uram!
[M]Rólad jövendölt hajdan Habakuk, erényekkel beárnyékozott Hegy, kiből megjelenik majd a mi Istenünk, Szeplőtelen Szűz, az emberek egyetlen ékessége!
[OD5]
Szeplőtelen Bárányka! A mi Istenünk Báránya a te méhedbe sietve alászáll, hogy elvegye a mi bűneinket.
A titokzatos vessző nemsokára kisarjadzza az isteni virágot, amint megírták, Jessze gyökeréről jelenik meg nekünk.
Készülj fel, Szent Szűz, hogy az angyal szavára, mint duzzadó szőlőtőke, kisarjazhasd az érett és szeplőtelen szőlőfürtöt!
[M]Örvendj Izaiás, te legnagyobb próféta, mert a Szűz, akiről jövendöltél, méhében foganja a nagy tanács Angyalát!
[OD6]
Üdvözlégy – hangoztatja neked Gábor főangyal –, mert felfoghatatlan módon méhedben foganod majd az örömet, melyet Éva engedetlenségével elveszített, Szent Szűz!
Egyáltalán ne félj, Szent Szűz, mert nem égeti meg méhedet az istenség tüze! A te előképed volt az égő csipkebokor, mely el nem égett, Tisztaságos!
Üdvözlégy, Szent Szűz, te szent hegy, akiről Dávid jövendölt a Szentlélekben. Belőled válik le majd a szegletkő, s összezúzza a démonok lélektelen bálványszobrait.
[M]Beléd költözik a békesség Királya, hogy általad megbékéltesse azokat, akiket a kígyó gonosz csábítása megtámadott és legyőzött, Isten Anyja!
[KNT]
[T4]Az Atyával együtturalkodó és egylényegű * legszentebb Lélek leszállása által * a főangyal szavára méhedben fogantál, Istenszülő, * Ádám megújulása.
[OD7]
Telj be szívből jövő örömmel, szellemi frigyszekrény, kit az igazi Törvényhozó szeretetből arra teremtett, hogy benned lakozzék, hiszen általad megújítja a megromlottakat!
Az isteni ihletésű próféta-kar, látva, hogy a Szabadító békésen hozzád költözik, így kiált feléd, Szent Szűz: Üdvözlégy, mindenek szabadulása, üdvözlégy, az emberek egyetlen üdvössége!
Ne félj a szótól, ne ijedj meg a beszélőtől, Isten szolgálattevője ő. Azért jött, hogy fölfedje előtted az angyalok számára is kimondhatatlan titkot, áldott, férfiút nem ismerő Mária!
[M]Látod, hogy az egész teremtés az ellenség rabszolgaságában görnyed, Szent Szűz, és hogy meg akar könyörülni rajta általad, könyörületes szívvel a Jóságkedvelő. Ne kételkedjél az angyal szavában!
[OD8]
Világosság könnyű felhője, férfit nem ismerő Szűz, készülj! Íme, felragyog neked onnan felülről a megközelíthetetlen Nap, egy kicsit még rejtőzködik benned, majd megjelenik a világon, és a gonoszság sötétségét szétoszlatja.
Az első szolgálattevő angyal örvendetes szózatot mond újra neked, Szeplőtelen. 
Tudomásodra hozza, hogy belőled testesül meg jóságosan a nagy tanács Angyala. Hangoztassuk neki: Áldjátok az Urat, az Úrnak minden művei!
A mi teremtő Urunk észrevett téged, völgyek tisztaságos rózsája, illatos liliom. Megszerette szépségedet, Tisztaságos, a te véredből akar megtestesülni, hogy az eltévelyedés rossz szagát kegyesen eloszlassa.
[M]Az Atya jobbjáról el nem távozva tebenned akar lakást venni a minden lény fölötti Úr, ó Szeplőtelen, hogy jobbjára állítson téged, mint rokont és szépséges királynőt, és jobbját minden elesett felé kinyújtsa és üdvözítsen minket.
[OD9]
Éva leszüretelte a gyümölcsöt, mely pusztító halált termett, a te bensődben pedig, Nagyasszony, felsarjad majd a gyümölcs, a halhatatlanság közvetítője, Krisztus, a mi édességünk. Őt magasztaljuk, téged pedig dicsőítünk.
Hajlítsd meg az egeket, és szállj le hozzánk, ó Ige, hiszen készen áll a te királyi széked, a Szűz méhe! Benne ülsz majd, mint nagyon ékes király, hogy fölemeld a bukásból jobbod alkotását.
[OD9]Megkedvelte a te szépségedet Krisztus, és a te méhedben lakozott, Szeplőtelen, hogy megszabadítsa az emberi nemet a szenvedélyek rútságából és visszaadja az ősi szépséget. Őt imádjuk, téged pedig dicsőítünk.
[EXA]
Előünnepi ajándékként fölajánljuk neked, Tisztaságos, a szegénység szeretetének gazdagságát, a tisztaságot és a megfontoltságot, a szent dalokat, az imádságokat és a könnyeket, a böjtölést és az alázatosságot. Légy segítségünkre ezekben, Nagyasszony, tarts szemmel mindnyájunkat könyörületesen, Ige!
[APO]
[M]Az értelmet felülmúló beszédet * meghallgatta az Istenszülő, * a főangyal az örömhír szavát intézte hozzá, * kitől elfogadván hittel az üdvözletet, * méhében fogant téged, az örök Istent. * Azért mi is örvendezve kiáltjuk neked: * Istenünk, ki tőle változás nélkül megtestesültél, * ajándékozz békességet világodnak * és lelkünknek nagy kegyelmet!
[APO]
[T8]
Gábor, a felső erők fővezére leszállott, * üdvözölte a Szüzet, és mondá: * üdvözlégy az istenség tiszta kocsija! * Téged az Isten öröktől fogva megszeretett, * lakóhelyéül kiválasztott. * A te Urad szolgájaként vagyok jelen, * és az ő eljövetelét hirdetem. * Meg fogod szülni az Urat, * és továbbra is sérülés nélkül maradsz.
[E]Hirdessétek napról napra a mi Istenünk szabadítását!
Ó, miért olyan tüzes az alakod * – mondá a Szűz álmélkodva Gábornak. * Ó, milyen a te méltóságod, * és milyen hathatósak szavaid? * Te gyermekszülést hirdetsz nekem, * pedig férfiút nem ismerek. * Csalfa beszéddel ne ámíts el engem, ó ember, * mint hajdan Éva ősanyát a csalfa kígyó!
[E] Énekeljetek az Úrnak új éneket, énekeljetek az Úrnak, minden föld!
Leszáll reád az Isten legszentebb Lelke, * Isten kedveltje, tisztaságos Nagyasszony, * és megárnyékoz téged a Magasságbeli ereje, * megszülöd a Fiút, * aki épségben megőrzi szüzességedet. * Ez a Fiú nemzetségtábla nélkül való, * ő váltja meg népét, * amiként jónak látta.
[M][T4]A hatodik hónapban * leküldetett a főangyal a tisztaságos Szűzhöz. * Elmondta az üdvözletet * és hírül adta neki, * hogy tőle fog születni a világ Megváltója. * Ez pedig fogadta a köszöntést, * és méhében foganá az öröktől fogva való Istent, * aki kimondhatatlan módon emberré lenni kegyeskedett * a mi lelkünk üdvözítésére.
[TRP]
[T4]Ma van a mi üdvösségünk kezdete...
[//]
[03.25.]
[1ST][T1]A test nélküli rendek fővezére * Názáret városába jövén * az örökkévalóság Urát és Királyát jelenti neked, tisztaságos Szűz, mondván: * Üdvözlégy, legáldottabb Mária, * fölfoghatatlan és kimondhatatlan Csodalény, * az emberek megújulása!
[2ST][T3]Ma az egész teremtés vigadozik, * mert az üdvözlégyet mondja neked a főangyal. * Áldott vagy te, Tisztaságos, ** Krisztus szeplőtelen Anyja! * Ma a kígyó gőgje megtörik, * az ősatya átkának köteléke feloldódik. ** Azért mi is hangoztatjuk: ** Üdvözlégy, Malaszttalteljes!
[3ST][T4]A mennyből jött Gábor, * üdvözlégyet kiáltott feléd, Tisztaságos, * hogy méhedben fogand az öröktől fogva való Istent, * ki egy szavával alkotta meg a földkerekséget. * Mária így válaszolt neki: * Férjetlen létemre hogy fogok fiat szülni? * Ki látott magvetés nélküli szülést? * Az angyal pedig magyarázólag ezt mondta az Istenszülő Szűznek: * A Szentlélek száll reád * és a Magasságbelinek ereje árnyékoz majd be téged.
[D]A mennyből jött Gábor, * üdvözlégyet kiáltott feléd, Tisztaságos, * hogy méhedben fogand az öröktől fogva való Istent, * ki egy szavával alkotta meg a földkerekséget. * Mária így válaszolt neki: * Férjetlen létemre hogy fogok fiat szülni? * Ki látott magvetés nélküli szülést? * Az angyal pedig magyarázólag ezt mondta az Istenszülő Szűznek: * A Szentlélek száll reád * és a Magasságbelinek ereje árnyékoz majd be téged.
[M]Leszállott Gábor a szeplőtelen Szűzhöz, * és közölte vele a kimondhatatlan nagy örömet: * magvetés nélkül fogansz, és sértetlen maradsz, * mert Fiút szülsz majd, az örök Fiú-Istent, * ki megszabadítja a népet bűneitől. * Bizonyságot tesz erről az, aki engem küldött, * hogy elmondjam neked az üdvözlégyet, Áldott! * Szűzen szülsz, és a szülés után is szűz maradsz.
[OD1]
[T4]
Így énekelt neked, Nagyasszony, Dávid, a te ősatyád, pengetve a Szentlélek lantját: Halljad, Leányom, az angyal örvendetes szavát, kimondhatatlan örömet hirdet neked.
Örvendezéssel mondom neked: Hajtsd felém füledet. Isten üzenetét hirdetem neked, a mag nélkül történő foganást. Kegyelemre találtál az Úr színe előtt, melyre senki más rá nem talált.
Mutasd meg nekem szavaid erejét, ó angyal! Miként lesz az, amit mondtál? Mondd meg világosan: miként foganok, hiszen szűz hajadon vagyok? Miként leszek a te Teremtőd anyjává? 
[M]Úgy látszik, azt véled, hogy csalfán beszéltem. Örömmel látom a te szilárdságodat. Légy nyugodt, Nagyasszony! Ez az Isten akarata, s ő könnyen véghez viszi a csodát is.
[OD3]
Elvették a fejedelmi pálcát Júdától, elérkezett az idő, melyben megjelenik Krisztus, a népek reménysége. Mondd meg világosan: szűz létemre hogyan szülöm majd meg őt?
Meg akarod tudni tőlem foganásod módját, Szent Szűz, de az megmagyarázhatatlan: a Szentlélek az ő teremtő erejével megárnyékoz téged.
Az én ősanyám hallgatott a kígyó szavára, s az isteni boldogságból száműzték, azért én is félek a te csodálatos köszöntésedtől és tartok az elbukástól.
Isten, mint trónállóját küldött hozzád, hogy hírül adjam neked az ő szent akaratát. Miért félsz hát tőlem, Szeplőtelen, hiszen én jobban félek tetőled? Miért vagy tartózkodó velem szemben, Nagyasszony, hiszen én szeplőtelen tartózkodással állok előtted?
[OD4]
Hallottam, hogy a próféta megjövendölte egykor, hogy szűz szüli meg Emmánuelt. De szeretném megtudni: miként egyesülhetne az emberi természet az istenséggel?
A tüzet fogott és el nem égett bokor előre jelezte a benned végbemenő titok kimondhatatlanságát, férfit nem ismerő Malaszttalteljes. A szülés után is örökszűz maradsz, Tisztaságos!
Gábor, az igazságnak a mindenható Isten fényességében ragyogó hírnöke, mondd meg igazán: hogyan szülhetem meg testben a Testnélkülit, szeplőtelenségem érintetlenül maradása mellett?
[M]Félve állok előtted, mint szolga a királynő előtt, félelemmel és megilletődéssel tekintek rád, mert az Atya Igéje kegyesen úgy határozott, hogy reád alászáll, mint a harmat a gyapjúra.
[OD5]
Nem tudok hinni szavaid igazságának, mert Isten erejével sok csodát műveltek már, jelek és előképek voltak a Törvényben, de férfit nem ismerő szűz soha nem szült még.
Csodálkozz, Szeplőtelen, mert nagyon csodálatos a te csodád! Mert csak te foganod méhedben a mindenség megtestesülő Urát, s téged hirdettek előre a próféták szavai és képei és a Törvény jelképei.
Az, akit senki körül nem határolhat és senki nem szemlélhet, hogyan lakhat egy olyan szűz méhében, akit ő maga teremtett? Hogyan foganhatom az Istent, az Atyával és a Szentlélekkel együtt kezdet nélküli Igét?
[M]Aki Dávid ősatyádnak ígéretet adott, hogy az ivadék az ő országa trónjára kerül, téged, Jákob egyetlen ékessége, szellemi hajléknak választott.
[OD6]
Szavaid csengését boldogan hallom, Gábor, s Istentől jövő boldogság tölt el, mert boldogságot hirdetsz, és az örök boldogságot ígéred.
Te kapod meg az isteni örömet, Istenanya. Neked zengi az üdvözlégyet az egész teremtés, Isten Jegyese. Isten egyedül téged szemelt ki az ő Fia anyjának, Tisztaságos.
Hadd szűnjön meg hát általam most Éva ítélete, s általam legyen leróva ma az adósság! Általam nyerjen kiegyenlítést a régi tartozás!
[M]Isten megígérte Ábrahám ősatyánknak, hogy ivadékából áldást nyernek a nemzetek. Tisztaságos, általad ma ez beteljesül.
[KNT]
[T8]Mint bátor hadvezérnek győzelmi éneket, * s mint megszabadítónknak minden rossztól, * hálaadó imát zengünk néked, Istenszülő. * S ki legyőzhetetlen hatalmú vagy, * ments meg [minket] minden veszélytől, * hadd énekeljem néked: * Üdvözlégy, Istennek szeplőtelen jegyese!
[IKS]
Az elöljáró angyal küldetést kapott a mennyből, * hogy így köszöntse az Istenszülőt: Üdvözlégy! * S midőn eléje állva látta, hogy te, Uram, * az ő szellemi szavára majd megtestesülsz, * elámulva így szólt hozzá: * 
Üdvözlégy, ki által az öröm föltündöklik! * Üdvözlégy, ki által az átok elenyészik! * Üdvözlégy, ki által az elbukott Ádám újra meghívást kap! * Üdvözlégy, Éva megszabadul könnyeitől! 
Üdvözlégy magasság, melyet emberi elme föl nem érhet! * Üdvözlégy mélység, melybe angyali szemek sem láthatnak be! * Üdvözlégy, mert a Király trónusa vagy! * Üdvözlégy, mert azt hordozod, aki mindent fönntart!
Üdvözlégy napkeltét jelző csillag! * Üdvözlégy Isten megtestesülését foganó méh! * Üdvözlégy, mert általad megújul a teremtés! * Üdvözlégy, ki által kisded lesz a Teremtő!
Üdvözlégy Istennek szeplőtelen Jegyese!
[OD7]
Ragyogó örömhírként azt hirdeted, hogy az anyagtalan Világosság nagy könyörületességgel a test anyagába öltözködik, s isteni üzenetként hangoztatod nekem: Áldott, Tisztaságos, a te méhednek gyümölcse!
Üdvözlégy, Nagyasszony! Üdvözlégy, tisztaságos Szűz! Üdvözlégy, Isten hajléka! Üdvözlégy, világosság mécstartója, Ádám visszahívója, Éva váltsága, szent hegy, jeles szentély, halhatatlanság nászterme!
Lelkemet tisztává tette, testemet megszentelte, engem Isten befogadójává formált, Isten által fölékesített sátorrá, élő szentéllyé, az Élet tisztaságos anyjává tett a legszentebb Lélek alászállása.
[M]Teljes fénnyel ragyogó lámpásnak, Isten készítette sátornak látlak téged. Fogadd be most, mint arany frigyszekrény, a Törvényhozót, akinek úgy tetszett, Szeplőtelen, hogy általad megszabadítsa az emberek enyésző lényét!
[OD8]
Minden emberi értelem elámul, ha azt a csodát vizsgálja, amelyet nekem mondtál – felelte a Szűz –. Meggyőzőek a szavaid. De megijedtem, nehogy csalárdul elámíts engem, mint ahogy hajdan Éva járt, s eltávolíts Istentől. Most pedig hangoztasd: Áldjátok az Urat, az Úrnak minden művei
Íme, megoldódik előtted a megoldhatatlan rejtély – mondta neki Gábor. – Szépen szólsz a titokteljes dologról. Saját szavaid győzzenek meg! Ne kétségeskedj most amiatt, hogy én csak teremtmény vagyok, hanem higgy a ténynek, hiszen én örvendve hangoztatom: Áldjátok az Urat, az Úrnak minden művei!
Az embereknek istenadta törvénye szerint a szerelmi egyesülésből származik a gyermek – mondá erre a Szeplőtelen. – Én pedig egyáltalán nem ismerem a házastársi együttélés gyönyörét. Hogy mondhatod, hogy szülni fogok? Félek, hogy rá ne szedj! Most pedig hangoztasd: Áldjátok az Urat, az Úrnak minden művei!
Azok a szavak, amelyeket mondasz, Tisztaságos, halandó emberek születésének megszokott módjára vonatkoznak – mondta újra az angyal. – Belőled azonban, amint neked hírül adtam, a valóságos Isten fog megtestesülni, kifejezhetetlen és felfoghatatlan módon, amiről csak ő maga tud. Azért örömmel hangoztatom: Áldjátok az Urat, az Úrnak minden művei!
[M]Úgy látom, hogy az igazság hirdetője vagy – felelte a Szűz –. Az általános öröm hírhozó angyalaként jöttél. Mivel tehát lelkemet a Szentlélek megszentelte, legyen nekem a te igéd szerint! Lakozzék bennem Isten, akinek veled együtt zengem: Áldjátok az Urat, az Úrnak minden művei!
[OD9]
[E]Hirdesd, ó föld, * a nagy örömet, * dicsérjétek egek * Isten dicsőségét!
Fölfoghatatlan módon méhedben fogantad Istent, a természet törvényeivel mit se törődve, Leányzó. A szülésben az anyák fájdalmát elkerülted, felülmúlva a mulandó természetet. Azért méltán halljad: Üdvözlégy, Malaszttalteljes, az Úr van teveled!
Hogy adhatsz anyatejet, tisztaságos Szűz? – Emberi nyelv ki nem mondhatja. A természet csodálatos dolga nyilvánul meg, a szülés törvényének korlátait felülmúlja. Azért méltán halljad: Üdvözlégy, Malaszttalteljes, az Úr van teveled!
A Szentírásban titokzatosan rólad van szó, Magasságbeli Anyja! A lépcsőt látva hajdan Jákob azt a te előképednek vette és mondta: Ez az Isten lépcsője. Azért méltán halljad: Üdvözlégy, Malaszttalteljes, az Úr van teveled!
Csodálatos jelül szolgált az istenkövet Mózesnek a bokor és a tűz. S ő a dolog jelentését keresve, így szólt: A beteljesülést egy tisztaságos Szűzben látom meg, kinek, mint Istenszülőnek, ezt hangoztassuk: Üdvözlégy, Malaszttalteljes, az Úr van teveled!
[M]Dániel szellemi hegynek nevez téged, Izaiás pedig Isten Anyjának, Gedeon a gyapjúban lát, Dávid szentélynek nevez, másutt meg kapunak. Gábor viszont ezt hangoztatja: Üdvözlégy, Malaszttalteljes, az Úr van teveled!
[EXA]
Az angyali erők fővezérét a mindenható Isten a Szeplőtelen Szűzhöz küldte le, hogy hírül adja neki a különös és kimondhatatlan csoda hírét, hogy Isten, mint ember, magvetés nélkül belőle fog sarjadzni és az egész emberi nemet újjáalkotja. Emberek, áldjátok a világ újjáalkotását!
Üdvözlégy, Istenszülő, Ádám átkának feloldozója! Üdvözlégy, Istennek tisztaságos Anyja! Üdvözlégy, lelkes bokor! Üdvözlégy, lámpás! Üdvözlégy, királyi trón! Üdvözlégy, lépcső és kapu! Üdvözlégy, Istent hordozó kocsi! Üdvözlégy, könnyű felhő! Üdvözlégy, szentély! Üdvözlégy, arany vödör! Üdvözlégy, hegy! Üdvözlégy, sátor és asztal! Üdvözlégy, Évának feloldozása!
[PRS]
[T1][2X]Az ég magasságából leszállott Gábor főangyal Názáretbe, * megjelent Szűz Máriánál, és mondá neki: * Üdvözlégy, fiat fogansz, * Ádámnál öregebbet, * az örökkévalóság Teremtőjét és azok szabadítóját, * kik kiáltják néked: Üdvözlégy, Szeplőtelen!
Gábor főangyal * örömhírt hozott Szűz Máriának a mennyből, s fölkiáltott: * Méhedben fogansz és befogadod a Fiút, * kit az egész világ befogadni nem képes, * és megszülöd azt, * ki az Atyától a hajnali csillag előtt kisugárzott.
A kezdet nélküli Atyának * vele együtt öröklétű Igéje * a magasságbeliektől el nem válva * mérhetetlen könyörületességgel alászáll, * megszánva bukottságunkat, * Ádám nyomorúságát magára veszi * s önmagától idegen alakot ölt.
[M][T2]Az öröktől fogva rejtelmes titok * föltárul a mai napon: * Isten Fia emberfiává lesz, * hogy a gyarlóbbat magára öltvén * jobbat adjon nekünk. * A megtévesztett Ádám hajdan kevélységből Isten akart lenni és nem lett, * Isten pedig emberré lesz, hogy Ádámot Istenhez emelje. * Vigadozzon a teremtés, * örvendezzen a természet, * mert a főangyal félelemmel áll a Szűz előtt, * s a szomorúság ellentétét, az örömteli üdvözletet hozza. * Istenünk, ki irgalomból megtestesültél, dicsőség néked!
[//]
[03.26.]
[OD1]
[T4]Mint a legfőbb világosság fényében élő szent és anyagtalan világosságot, kérlek téged, főangyal, világosítsd meg könyörgéseddel elmémet, hogy magasztalhassalak téged!
Alakítsunk örvendező lélekkel szent énekkart, ünnepeljük a test nélküli értelmek fejét, aki jóságosan közölte a világra áradó, kimondhatatlan örömet!
Te vagy a mi legnagyobb védelmezőnk, Isten előtt pártfogónk, védőbástyánk és erősségünk, Gábor. Szeretettel magasztalunk téged. Ments meg minket a veszedelmektől és a kígyó kártevésétől!
[M]Mikor meglátott téged Gábor, tisztaságos és szeplőtelen Nagyasszony, boldogan kiáltotta feléd az üdvözlégyet, szent Szűz, emberek üdvössége, angyalok büszkesége és dicsősége!
[OD3]
Az anyagtalan világosság előtt állsz, Gábor, mint valóságos anyagtalan, megvilágosulsz, magad is világítóként tűnsz fel, s a téged magasztaló, anyaghoz kötött embereket mindenkor megvilágosítod.
Nagy méltóságra jutottál, a nagy titkot fedted fel számunkra, te, a legnagyobb az angyalok között. A te segítségeddel emelkedünk fel, mi földiek, a nagyszerű magasságba, nagyon tisztelve téged.
Szállj le az égből mindenkor hozzánk, akik buzgón kérünk téged, szüntesd meg a kísértések és a szorongások reánk zúduló viharát, Gábor fővezér!
[M]Megismertette Gábor a hajdan elrejtett titkot, Szent Szűz, és így kiáltott egykor neked: Üdvözlégy, Isten palotája! Benned lakozik, és az összes embert átisteníti a Könyörületes.
[KTH]
[T1]A nagy Gábor, az angyalok fővezére * mindig velünk együtt zengi örvendezve az istenes éneket a Szentháromságnak. * Magasztaljuk őt mindnyájan, hangos énekszóval, híven, * és dicsőítsük hozzá illően, tiszta lélekkel!
[T4]Mint a test nélküli szolgálattevők elöljárója, * te lettél megbízva, Gábor, * az öröktől fogva elrejtett, valóban nagy titokkal, * a Szent Szűz kifejezhetetlen szülésének hírüladásával. * Ezt hirdetted neki: „Üdvözlégy malaszttalteljes!” * Azért mi, hívek, kötelességünk szerint * mindenkor örömmel magasztalunk téged.
[OD4]
Ott állt egykor az isteni fényáradatban Dániel, te pedig, magasztalásra méltó Gábor, megvilágosítottad a prófétát, eléje tárva lélekben az érthetetlen dolgok értelmét.
Földi ajkakkal egybehangzóan magasztalunk téged, tüzes természetű. Istennél folytatott közbenjárásoddal szabadíts meg minket az örökké lobogó tűztől, Gábor!
Megközelíthetetlen dicsőségben, napnál fényesebben ragyogó, szent köntösbe öltözötten, ott állsz vigadozva, a mennyei Király színe előtt, szent szolgálattevők fővezére.
[M]Megtudta Gábor, egyetlen Szeplőtelen, hogy téged a Szentlélek teljesen megszentelt, s így kiáltott hozzád hangos szóval: Üdvözlégy, ki megszabadítasz az átoktól, és visszahívod az ősszülőket.
[OD5]
Az első Értelemtől megvilágosultan magad is világossággá lettél, s az angyalok végtelen seregével zenged: Szent a mindenható Atya, szent a vele együtt kezdet nélküli Fiú, és szent a velük együtt uralkodó Lélek.
Alakod tűzszerű, szépséged fölöttébb csodálatos, minden értelmet ámulatba ejt, nagy dicsőségű, fenséges Gábor, a testnélküliek Fővezére, minden hív magasztalód ékessége.
A tömjénáldozat idején egykor szolgálatot teljesített a szent Zakariás, s amint meglátott téged, megnémult, mert nem hitt a te megdöbbentő híradásodnak, melyet neki mondtál, Gábor fővezér.
[M]Megszentelés hajléka vagy, Szeplőtelen, mert Gábor főangyal szavára megszülted a legszentebb Istent, aki a szentek fölött trónol, mindenkit megszentel és a bajtól megóv.
[OD6]
Földi nyelv nem magasztalhat eléggé téged, ragyogó, mennyei értelem, ki a felfoghatatlan és kifejezhetetlen isteni fényességtől rendkívüli módon ragyogsz.
A Napnak teljes fényű sugara, tüzes szolgálattevők fővezére, szabadítsd meg magasztalóidat a szenvedélyek sötétségétől, az Úrhoz intézett, tündöklő imádságoddal!
Hiúsítsd meg a nemzetek hívságos terveit, szilárdítsd meg az igaz hitet, szüntesd meg az Egyház szakadásait, szent főangyal, a mindenség Teremtőjéhez intézett könyörgéseddel!
[M]Gábor Istentől hozott igéit megszívlelted, Tisztaságos, az Igét testben megszülted, hogy az a világot az esztelenségtől megváltsa.
[OD7]
kiállván * örvendezve énekelték: * Áldott vagy te, atyáinknak * dicsőített Istene!
János születését előre hirdetted Zakariásnak, dicsőséges, mikor az a templom belsejében állt és a megváltó Istennek zengte: Áldott vagy te, atyáinknak dicsőített Ura és Istene!
A te hajlékod dicsőséges szépsége mindenfelé megszenteli a hívek lelkét, s arra buzdítja, hogy hangos szóval zengjék: Áldott vagy te, atyáinknak dicsőített Ura és Istene!
Az első világosság fényözönében titokzatos módon ragyogóvá lettél, valóban világosságtükrözőként tűntél fel, és mindenkor megvilágosítod azokat, akik zengik: Áldott vagy te, atyáinknak dicsőített Ura és Istene!
[M]A hozzád küldött Gábor főangyal örömet hirdetett neked, tisztaságos Szűzanya, s általad a bánat megszűnt, az átok valóban meddővé lett, és az áldás mindörökre felvirágzott a híveknek.
[OD8]
Szent szavakkal örvendezve magasztal téged a szent nép, mert te a mindent létrehozó Igének a mi képmásunkra való felfoghatatlan és kimondhatatlan megtestesülését adtad hírül a közülünk való Szűznek, azért tisztelünk téged mindörökké, szent főangyal.
Az első és nagy Értelemmel anyagtalanul egyesülsz, szent főangyal, tüzes ajkaddal zenged a fönséges éneket, s azt az összes angyali karok is éneklik, hangoztatva: Áldjátok az Urat, az Úr minden művei, és magasztaljátok őt mindörökké!
Isteni dicsőséggel ékesen járod végig a mennyet, majd pedig a földet, végrehajtod Krisztusnak, a mindenség Istenének szent parancsolatait, Gábor, az angyalok fővezére, hív magasztalóid örök, drága kincse.
Mikor az Ige elhatározta, hogy testben személyes egységre lép az emberi természettel, te voltál az előőrse, s te őrizted a szent palotát. Szent Gábor, és hangoztattad: Áldjátok az Urat, az Úr minden művei, és magasztaljátok őt mindörökké!
[M]Magasztaljuk az áldott Szüzet, a Király gyönyörűséges, minden teremtménynél feljebb való trónját, az Egyetlent, aki a minden lény fölött Valónak, kifejezhetetlen és csodálatos szüléssel létet adott, s Őt nagyszerű egyesítéssel az emberi természettel egyesítette.
[OD9]
Ott állsz a szeretet trónja előtt, és teljesíted a fönséges, szent szolgálatot, minden képzeletet meghaladó fényáradatban ragyogsz, szentül átistenülsz, világosságként mutatkozol, és hív tisztelőidet megvilágosítod, Szent Gábor fővezér.
Olyan vagy, mint az isteni fényben ragyogó, csillagos ég, kezedben tartod fényes vezérbotodat, áttekinted az egész földet, mindenkor teljesíted az Uralkodó parancsát, és megszabadítod a híveket a bajoktól.
Tartóztasd fel mindenkor a barbároknak szolgáid ellen felgerjedt, vad viharát, szüntesd meg az egyházszakadásokat, szerezz magasztalóidnak bűnbocsánatot, adj az uralkodónak győzelmet buzgó imádságoddal, Gábor!
Ti szép és dicsőséges pár, Mihály és Gábor, ott álltok az isteni dicsőség királyi széke előtt. Kérjetek mindenkinek bűnbocsánatot, hárítsátok el a bajokat, mint védelmezők és mint az Uralkodó jóságának mindenben követői!
[M]A te szülötted villámfénye felragyogott, megvilágosított mindent a nap alatt, s elpusztította a sötétség fejedelmét, tisztaságos Istenanya, angyalok dicsekvése, az összes, szüntelen szóval téged magasztaló ember üdvössége.
[//]
[03.27.]
[OD1]
[T4]Te, ki a testnélküliek istenes seregeivel a mindenséget létrehozó Isten környezetében vigadozol és az isteni uralomból áradó fényözönt élvezed, világosítsd meg magasztalóidat!
Krisztus, a mi Istenünk, ki a szolga alakját magára venni méltóztatott, hogy megmentse azt az enyészettől és a halál bilincseitől, a szolgaság igájából jegyesévé tett téged, vértanúnő!
A férfias bátorságú nő a hivalkodó gőgösséget, mely előbb határtalanul azzal kérkedett, hogy kimeríti a tengert, gyönge testtel, de a kegyelem segítségével, Isten segítségével leterítette.
[M]A te hozzánk való lealázkodásodnak kapuja a természet rendjét meghaladó módon fölragyogtatolt téged, az Istenembert, kettős természettel, Urunk, kit titokzatosan Napkeletnek, napnak és világosságnak hívunk.
[OD3]
Edzett lelkülettel tűrted a törvénytelen és szörnyű bebörtönzés keserves kínját, végtelenül boldog Matróna.
Gyötrelmes kínokat szenvedtél és erős lélekkel viselted el azokat. A testi sötétségért isteni világosságot kaptál cserébe.
Véred áradata az istentelenség tüzét eloltotta, a híveket pedig az istenfélelem vizével megöntözte.
[M]Próféta szavakkal magasztalunk téged, Tisztaságos, a kiengesztelés tábláját, a frigyszekrényt, ki az Istennek kezdet nélküli Igéjét fogantad méhedben.
[KTH]
[T4]Elérkezett, ünnepkedvelők, * a fényes ünnepnap, * Krisztus bajnoknőjének dicsőséges emléke, * mely megörvendezteti a mindenséget * és csodáinak fényével beragyogja az egész világot, * az emberekre örökké fakadó kegyelmet áraszt. * Az ő könyörgésére üdvözítsd, * Üdvözítő, a világot!
[M]Megújítottad, Szeplőtelen, isteni szülötteddel * az embereknek a szenvedélyekben megromlott, halott természetét, * és mindenkit felébresztettél a halálból a romlatlanság életére. * Téged tehát mi mindnyájan kötelességünkhöz híven magasztalunk, * miként előre hirdetted, megdicsőített Szűz.
[OD4]
Isten ereje megerősített, Matróna, s a gonosz úrnő szolgaságából megmenekültél, meg nem alkuvó lelkületű voltál, s egyedül az Uralkodónak szolgáltál.
A hangoskodó, önkívületben őrjöngő és féktelenül gyűlölő, legistentelenebb asszony vad kínokkal gyötörte testedet, bajnok vértanúnő.
Sötét helyre zártak és éheztettek, ám te mindezt fiatalos bátorsággal elviselted, vértanúnő, s megkaptad érte jutalmadat a halhatatlanság asztalánál.
[M]Az aranyos gyertyatartó a te előképed volt, valóságos Istenanya, mert a megtestesült Istent hordoztad, aki az istenség fényével megvilágosítja a mindenséget.
[OD5]
Teveled dicsekedett ez az istenszerető asszony, mint fényes koszorúval, Életadó, s a sötétségből az isteni világosságra költözött.
A hit sziklájára erősítette Krisztus a te lábadat, ó boldog, és te bölcsen feléje irányítottad lépteidet. 
Elméd valóban istenes, bölcs, istenkedvelő volt, a vértanúk karában ragyogsz, végtelenül boldog Matróna.
[M]Az istenségnek és az emberségnek alakjait összekeveredés és összevegyülés nélküli egységben magában egyesítő személyt szülted e világra, Isten Anyja.
[OD6]
Ami után Éva vágyakozott, az számodra nyilvánvalóan valóra vált, Matróna! Isten határozott akaratára átistenültél, s örök dicsőségre érdemesültél.
Krisztusban nincs már szolga vagy szabad, hanem csak az számít, hogy erényekkel ékes és vallásos életű-e az ember. Te ilyenné formálódtál, legyőzhetetlen bajnoknő.
[M]Isten templomának és csarnokának, edénynek, mécsestartónak, írótáblának vallunk téged, Szeplőtelen, mert beléd lehetett írni a könyörületességből megtestesült Igét.
[OD7]
Szívesen és bátran mentél szerettedhez, hírneves, és hálaadással zengted: Áldott vagy a te dicsőséged templomában, Uram!
Örömmel és örvendezéssel költöztél el a földről a mennyei karba, mindenféle erénnyel telve, dicsőséges, és halhatatlan örökséget szereztél.
[M]Minden erénnyel ékes, ragyogó Szűzanya, te az Atya megtestesült Igéjét szülted kifejezhetetlen módon. Áldott vagy te az asszonyok között, szeplőtelen Nagyasszony!
[OD8]
Mikor megszabadultál testedtől, arra lettél méltóvá, hogy a bőséges fény sugárözönét láthasd, és hogy a homályos és sötét hajlék helyett, melyben bezárva tartottak, a mennyei hajlékban lakozzál. Azt hangoztattad, Tisztaságos: Áldjátok az Urat, az Úrnak minden művei!
Gyönyörű a koszorú, dicsőséges, amellyel megkoszorúzott a Mindenható életet adó jobb keze. Látta, hogy téged, az ő jegyesét, véred áradata pirosra fest, ezért örömödre ragyogóvá tett. Kiáltsuk neki: Áldjátok az Urat, az Úrnak minden művei!
[M]Valóban Istent szülted, Tisztaságos, valóban Isten Anyjává lettél, szülötted révén igaz a neked adott Istenszülő név, azért mi, hívek, isteni ihletéssel Istenszülőnek dicsérünk téged, szeplőtelen Nagyasszony.
[OD9]
A hármasnapú világosságáradat ragyogó fényözönében szellemi fényességgel tündöklik a te fényes emléknapod, vértanúnő. Arra kérünk ma téged, hogy világosítsd meg magasztalóidat!
Gyötrelmes szenvedéseidért megkaptad a jutalmat, bajnoknő, a mennyországnak lettél örökösévé az elsőszülöttek Egyházában. Ott ünnepelve oltalmazz minket könyörgéseddel!
Most valóban együtt vagy Krisztussal, a te halhatatlan Jegyeseddel, az ő szent sebeivel feltűnően ékeskedsz, tisztaságos, és a vértanúság tiszteletreméltó vérével tündökölsz.
[M]Oldozd fel bűneim béklyóit, szűz Istenszülő, egyetlen Istenben boldog, ki az irgalmasság forrását szülted. Töltsd el szívünket örömmel, hogy méltó módon magasztaljunk téged!
[//]
[03.28.]
[OD1]
[T2]Önmegtagadás gyakorlásával együttérzővé és szelíddé, s valóban vidor lelkűvé lettél, Vidor atya. Méltass engem könyörgéseddel az isteni könyörületességre, hogy most is vidám szívvel magasztalhassalak téged!
Gyermekkorod óta szentül éltél, fölvetted keresztedet, Krisztust követted, a testi szenvedélyeket önmegtagadással és állandó imádsággal hervasztottad és szenvedélytelenséggel ékeskedtél, atyánk.
Magadra vetted az Úr könnyű igáját, alávetetted magadat Krisztus igazságának, elvetetted a bűn súlyos terhét, s eljutottál az életszentségre, végtelenül bölcs, szentéletű Vidor.
[M]Szaggasd szét bűneim béklyóit, Tisztaságos! Esedezzél a te Fiadhoz és Istenedhez, terítsd le a rajtam hatalmaskodó bűnt, Mindenkorszűz, hogy mindenkor magasztalhassalak téged, mint üdvözült, ó Szeplőtelen!
[OD3]
Életed napként ragyogott, szentéletű, tündöklő fényével megvilágosította a szerzetesek seregeit és eloszlatta a démonok sötétségét.
Legvidámabb szívű, alázatos lelkű, isteni szeretettel teljes, barátságos viselkedésű voltál mindenkor, szentéletű.
Könnyeid cseppjeivel eloltottad a bűn parazsát, s életed befejezése előtt, sőt még halálod után is gyógyulás tengerét árasztottad a hozzád folyamodókra.
[M]Gyógyítsd meg lelkem sebeit, kérlek, kormányozd elmém törekvéseit a belőled megtestesültnek akarata felé, tisztaságos Szűz!
[KTH]
[T4]Istennek szentelted életedet, * Krisztus jeles papjává lettél, * legszentebb, végtelenül boldog. * Azért sok verejték és küzdelem árán * örvendezve átköltöztél a szellemi hajlékba, * és most a gyógyulások áradatát buzogtatod nekünk.
[M]Gyorsan fogadd el esedezéseinket, Istenszülő, * és vidd föl isteni Fiad elé, szeplőtelen Úrnőnk! * Mentsd meg azokat, akik a veszélyekben hozzád menekülnek! * Törd le, ó Tisztaságos, a szolgáid ellen támadó istentelenek fondorlatait, * és alázd meg azok hatalmát!
[OD4]
Szent fölemelkedettséggel ragyogóvá tetted szívedet, szárnyaltattad elmédet, hogy az egyetlen Isten teremtetlen szépségét szemlélje, s a belőle áradó fényözönben tündököljön.
Az isteni tanításokat fejtegetted, belőle istenismeretet merítettél, s azt mindazoknak átadtad, akik buzgón hozzád folyamodtak, Vidor atya.
Vidámítsd meg szavaid édességével a hozzád folyamodók szívét! Mindig úgy cselekedtél, ahogyan tanítottál, könnyen felfogható tanításod mindig szíves fogadásra talált, szentéletű!
[M]Az Úr a mindenség Úrnőjévé és Nagyasszonyává tett téged, Szeplőtelen, mert a te méhedben megtestesült, hogy kiszabadítsa teremtményét az ellenség uralma alól.
[OD5]
Saját küzdelmeidből szőtted magadnak az üdvösség köntösét, azt magadra öltötted, és a sötétség fejedelmét örök szégyenbe öltöztetted, szentéletű.
Szentéletű atya! A testi gyönyöröket önmegtagadással hervasztottad, nagy örömödre égi kegyelmet nyertél, s az emberek mindenféle gyöngeségét gyógyítottad.
A te szüntelenül Isten felé tárt szent kezed a gonosznak fondorkodását meghiúsította és minden betegnek egészséget adott, atyánk.
[M]A hívek erejévé és a szentéletűek erősségévé lettél, mert általad, Szeplőtelen, mindenkinek fölbuzgott a tökéletesebb, s a föld lakói az égbe mennek.
[OD6]
Meghaltál az egész világnak s az égbe költöztél, és most ott is lakozol, s mindenkor életadó gyógyító erőt buzogtatsz, Vidor.
Barátságos, szelíd, szeplőtelen, feddhetetlen, szentéletű, helyesen bánkódó és vidám lelkű voltál, végtelenül boldog atya.
Végtelen könyörületességgel ékeskedtél, a szegénység szeretetének szépsége díszített, Isten nemes szolgája voltál, csodálatos Vidor.
Ó, milyen szeplőtelen és feddhetetlen volt a te életed! Ó, milyen szépséges és ékes volt a te viselkedésed! S milyen félelmetes volt minden egyes csodád, amelyet műveltél, csodatevő!
[M]Magasztaljuk mindnyájan, nemzedékről nemzedékre az Isten tisztaságos csarnokát, a Mindenható tüzes trónját, az Istenszülőt!
[OD7]
Küzdelmeid kardjával megsemmisítetted és teljesen tehetetlenné tetted a test nélküli kígyót, s a csodatételek kegyelmi ajándékát kaptad, hogy meggyógyíthasd a legsúlyosabb testi és lelki szenvedéseket, szentéletű.
Szavad leszáll, mint a harmat, megszünteti a hittel hozzád folyamodóknál a csüggesztő tikkadtságot, s erényes viselkedéssel mindenkor csillog, boldog, szentéletű atyánk.
Az értelmet a szenvedélyek teljes urává tetted, s jeles győztesként uralkodtál, az ellenséges népekkel harcra keltél és a démonok pusztító szenvedélyeit kipusztítottad, ó bölcs.
Nem ingatták meg lelked megingathatatlan tornyát a kísértések orkánjai, mert az Úr szeretetének a sziklájára alapoztad azt, arra támaszkodva sokaknak isteni erősségévé lettél, szentéletű atya!
[TRIA]Magasztallak téged, három személyű, minden lény felett való Háromság, természet szerint össze nem elegyedő, oszthatatlan, megfoghatatlan egység – egy, mindenható Isten: Atya és Fiú és Szentlélek.
[M]A Szentlélek kegyelme prófétai kegyelemajándékokkal jelképekben jó előre bemutatott téged, Tisztaságos, termékeny szent hegynek, üdvösség kapujának, legújabb könyvtekercsnek, frigyszekrénynek nevezve.
[OD8]
Elhagytad az ideigvaló életet, dicsőséget és a mulandó boldogságot, atyánk, s elvehetetlen dicsőséget és maradandó boldogságot nyertél az égben, és most hangoztatod: Áldjátok az Urat, az Úrnak minden művei!
Egész életedet kesergésben töltötted, azért arra a boldogságra és arra a vigasztalásra lettél méltóvá, amelynek részesei a szentéletűek a szelídek földjén. Most te is ott lakozol, szentéletű, mint értelmes és okos.
Drága dolog volt az Isten színe előtt a te halálod, szent atya, mert képét tisztelted, érte a zsarnokok üldözését szorongások között elviselted s vértanúvá lettél, szentéletű.
Szentéletű atya! Megszüntetted a halászok kesergését, megtöltötted iszákjukat bőséges zsákmánnyal, melyet azáltal nyertek, hogy Isten meghallgatta a te imádságodat, legszentebb főpap.
[M]Tisztíts meg engem, Isten kedveltje, a szenvedélyek szennyétől és a bűn mocskától, nyisd meg nekem, bukottnak s bűnökben megátalkodottnak, az Istent megharagítónak, a bűnbánat ajtaját, Szeplőtelen!
[OD9]
Sírod a Szentlélek kegyelméből gyógyulást buzogtat, s az elapasztja a szenvedélyek záporát, elűzi az eltévelyedés lelkeit, megvilágosítja mindazoknak a lelkét, akik híven magasztalnak téged, szentéletű Vidor.
Úgy virágoztál az önmegtagadás kertjében, mint a rózsa, mint az illatos liliom, mint a jószagú alma, jó illattal töltöd meg minden buzgó embernek a szívét és a lelkét, dicsőséges Vidor, magasztalóid közbenjárója.
Könyörületes voltál, szeretettel teljes és alázatos, szánakozó és képmutatástól mentes, igaz hívő és reménykedő, tiszta életű és egyenes lelkű, dicsőséges Vidor, szerzetesek ékessége.
Úgy ragyogott fel ma a te emléked, mint a nap, küzdelmeid fényességével és csodáid sugaraival valóban megvilágosítja a buzgók szívét, atyánk. Emlékezzél meg ma minden hívő magasztalódról!
[M]Gábor szavát hangoztatjuk neked örvendezéssel és mondjuk: Üdvözlégy, a Mindenható hajléka! Üdvözlégy, szentéletűek dicsősége és minden hívő üdvössége, ki által mindenkor megszabadulunk, mindenkorszűz Istenszülő!
[//]
[03.29.]
[OD1]
[T1]Magasztaljuk, hívek, Krisztus Egyházának ragyogó fáklyáját, aki a hit fényességével megvilágosította a népeket, s dicsőítsük a mindenség Teremtőjét!
Lelkileg a Krisztusba vetett hit ligetében nevelkedtél és növekedtél, s a magasztos bajvívással hozzá is futottál, legragyogóbb, boldog főpap.
Krisztus hírnöke és beavatottja s tiszta szolgálattevője voltál, Márk. Életedet odaadtad érte, s áldozatként magaddal együtt bajnoktársaidat is felajánlottad neki.
[M]Az emberi nem megszabadul általad az enyészettől, és elnyeri az enyészhetetlenség és a szeplőtelen élet tisztességét Krisztusban, azért dicsőít is téged, Isten kegyelmébe fogadott Szűz.
[OD3]
Boldogok, kik a Szentháromság fényében mindig megvilágosultok, világosítsatok meg engem egészen, és oszlassátok el a tudatlanság homályát, hogy megénekelhessem a ti fényes emléketeket!
Szentül szolgáltátok az Isten legszentebb parancsolatait, az üldözők szentségtelen gonoszságát visszautasítottátok, szentül küzdöttetek és megdicsőültetek.
Az istentelen törvényekkel bátran szembeállítottátok az Istenéit, bajnokok. A törvényszegők által rátok mért kegyetlen kínokat elviseltétek, vértanúk, s az Úr annak rendje-módja szerint megkoszorúzott titeket.
[M]A megvilágosított Habakuk egykor árnyékos hegynek szemlélt téged, férfit nem ismerő Anya, kiből a megtestesült Isten jelent meg. Te erényed dicsőségével valóban betakartad az eget.
Elapasztottad szavaid tüzével az eltévelyedés posványos áradatát, és felbuzogtattad Krisztus ismeretének vizeit, ó Márk.
Az ellenség táborát Krisztus segítségül hívásával szétszórtad, és szavaddal a népeket az ő szeretetére összegyűjtötted.
A vértanúk fegyvertársa az Üdvözítő Krisztus volt, azért fáradhatatlan harcukban legyőzték a könyörtelen ellenséget.
[M]A szorongatásokban a te közbenjárásod nyújt reménységet arra, hogy megszabadulunk a veszedelmektől, mi, a te buzgó tisztelőid, Szent Szűz.
Az istenszeretet megerősített titeket, önmegtagadással leigáztátok a testies lelkületet, boldogok. Küzdelembe mentetek, a szenvedéssel legyőztétek a test nélküli ellenséget, s jogosan nyertétek el a győzelmi koszorút, szentek!
Arra vágyódtál, hogy szenvedj Krisztusért, erős lélekkel elviselted tested korbácsolását, ütlegelését, zúzását, kifeszítését, teljesen boldog, örvendező Jónás, a szent angyalok barátja.
Az Isten ereje megerősített, a mindenható Szentlélek kegyelme áttüzesített, a kifeszítést, a tüzet, a kínokat férfiasan elviselted, végtelenül boldog Barakhésziosz vértanú, minden hívő megcsodáltja.
[M]Az egyetlen, aki az égben lakik, túláradó jósággal a te méhedbe költözött, Szent Szűz, s tőled megszületve megtestesülten mutatkozott. Esedezzél hozzá, Legszentebb, hogy szabadítsa meg szolgáidat minden megpróbáltatástól!
[KTH]
[T1]A hősiesen küzdött és győzelmi koszorúra érdemesült * dicsőséges bajnokok ékessége te vagy, Uram, * mert a kínoknak erős lélekkel történt elviselésével * a törvényszegőket megfutamították, * s az égből nyert isteni erővel győzelmet arattak. * Az ő könyörgésükre ajándékozd nekünk, Isten, * a te nagy irgalmadat!
[D]A vértanúk kemény szenvedéseit magatokra vállaltátok, * s valóban a szenvedésmentes életre jutottatok, * könyörgésetekkel most minden szenvedést megenyhítettek azoknál, * akik hittel járulnak a ti sírotokhoz, hírnevesek. * Mi is buzgón tiszteljük azt, * titeket pedig magasztalunk.
[M]Ki az istenség elhamvadhatatlan tüzét fogantad, * és mag nélkül szülted az Urat, életünk forrását, * malaszttalteljes Istenszülő, * üdvözítsd magasztalóidat!
[OD4]
Elapasztottad az eltévelyedés posványos vizeit, és a hazugságot legyőzted, ó boldog.
Bölcsességed tengerébe belesüllyesztetted a hellének oktalanságát, Márk fölszentelt vértanú.
Bajnoktársaid seregét erősen felfegyverezted tanításoddal, az Úr főpapja.
[M]Szeplőtelen, ki nekünk, a te magasztalóidnak, oltalmazója vagy, verd le az ellenség támadását!
Köszöntsük Istennek tetsző módon, egybehangzóan Illést, Széveéthét és Abibot, Lázárt, Márészt, Maruthát, Narszészt, Szávát, Zanithát, Barakhészioszt és Jónást, akik Krisztus Istenért küzdöttek.
Buzgó lélekkel ünnepelünk téged, végtelenül boldog Jónás, mert sokféle kín után jeges vízbe vetettek, s te nemesen tűrted, Isten kegyelmétől hevítve, és az eltévelyedés telét legyőzted.
Az olvasztott ólmot isteni erővel, férfiasan tűrted, tekintetedet Krisztusra függesztetted, üdvösséges enyhületet nyertél, azért ünnepelünk téged, végtelenül boldog Barakhésziosz.
A Lélek bölcsességével töltekezett vértanúk a tüzet imádó gonoszok minden bölcsét és hatalmasát fényesen megfutamították, az Isten nevét hirdetve. Magasztaljuk őket, hívek, dicsérő énekkel!
Krisztus dicsőséges vértanúi, kik szent sebekkel ékeskedtetek, gyógyítsátok szüntelenül az emberek sebeit és gyógyíthatatlan szenvedélyeit, és orvosoljátok a gyengélkedést és a betegséget a kegyelemben!
[M]Te vagy az a hegy, Szent Szűz, amelyet Dániel próféta szemlélt, melyről levált a kő, vagyis Krisztus, aki összezúzta a bálványokat, és megsemmisítette a démonok szilajkodását, azért dicsőítünk téged.
[OD5]
Az ellenséggel szemben türelmesen helytálltál, Krisztus hosszútűrését utánozva, szentéletű, s ezzel megaláztad és legyőzted szilajkodásukat.
Mikor sűrű nyilazással sebezve bántalmaztak, a nyilazókat megsebezted, szentéletű, téged pedig Isten kegyelme sértetlenül megőrzött.
Mint a hitnek erős és legyőzhetetlen védelmezői, bölcs szentek, bátran szembeszálltatok az engedetlenekkel és az igazság ellen tusakodókkal.
[M]Az embereknek szenvedélyekkel szennyezett természetét a Teremtő magára vette belőled, Szeplőtelen, lemosta, megújította és isteni kegyelemmel átistenítette.
A nagy világossággal érintkeztél, másodlagos világossággá lettél, az istentelenek parancsait elhomályosítottad, isteni ihletésű Jónás. Összekötöztek kötelekkel, te pedig szétbomlasztottad az eltévelyedést a kegyelemmel.
A jóságos Krisztus, hogy orvosolja a mi bukásunkat, megengedte, hogy a kereszt fájára függesszék. Őt utánozta Barkhésziosz, akit felfüggesztettek, s a szeplőtelen szenvedéssel ékeskedett.
Mikor kifeszítettek s ujjaidat levágták, Jónás, szent éneket zengtél örvendezéssel Istennek, aki megerősített téged, hogy a hittel, testben élve, legyőzhesd a test nélküli ellenséget.
[M]Megcsodálta a Tisztaságos a tőle kifejezhetetlen módon születettet, elámult, magasztalta őt, és mondta: Hogyan tarthatlak téged karomon, Fiam, ki fenntartod a mindenséget?
[OD6]
Az istentagadás eltévelyedését megcáfoltad, s az embereket az istenismeret fényével megvilágosítottad, dicséretre méltó.
A bálványok templomát megingattad, s az ingadozó embereket megerősítetted Krisztusban, ó boldog.
Bajnoktársaitokat fölfegyvereztétek, az ellenséget legyőztétek, és győzelmi jutalmat nyertetek, Márk és Cirill.
[M]A te kifejezhetetlen, isteni szülésed felmagasztalt minket, embereket, s megalázta az ellenséget, Szeplőtelen.
Megerősített téged Krisztus a te küzdelmedben, mikor fejed bőrét lenyúzták, férfiasan elviselted, minden dicséretre méltó Jónás, és eltapostad a kígyó álnok fejét és gonosz szellemét.
Kitépték nyelvedet, ám elméd hajthatatlan maradt, szentéletű, a földet megszentelte a te véred, mert annak a szeretetéért omlott, aki a kereszten az isteni vért üresítette ki önmagából.
Magasztaljuk, hívek, Illést, Abibot, Narzészt, Márészt, Lázárt, Széveéthét, Maruthát és Zanithát, Szávát, a nagy Barakhészioszt és Jónást, a szép győzelmet aratott vértanúkat!
[M]A mindenségen uralkodó Isten palotájává lettél, Nagyasszony. Esedezzél hozzá értem, ki gonosz latrok barlangjává lettem, hogy könyörületesen tisztítson meg és üdvözítsen engem, ó Szeplőtelen!
[OD7]
Bajnoki véred áradata megfojtotta a csábítás vezéreit, Márk, és orvosságot áraszt azoknak, akik Krisztus Istent magasztalják.
Az ellenségnek ellened indított fondorlatos támadásai végezetül elerőtlenedtek, legyőzhetetlen Márk, mert te Istentől verhetetlen erőt kaptál.
Önmagadat szellemi áldozatként ajánlottad fel az Úrnak, Cirill. A bajvívás kardjával feláldoztak, s az istenes megérlelés tüzén egészen elégő áldozattá lettél.
[M]Imádkozzál értünk, kik szüntelenül Istenszülőnek magasztalunk téged, Szent Szűz, és ruházz fel minket erővel és erősséggel a szenvedélyekkel szemben és a szellemi ellenség támadásai ellen, Úrnőnk!
Az egyetlen Úrra figyeltél, aki elég hatalmas ahhoz, hogy megmentsen téged, bölcs Jónás, mikor a forró szurokba vetettek, nem égtél meg, mert az isteni kegyelem harmatát kaptad, mint hajdan az a három ifjú, azért magasztalunk téged.
Isten ereje erőssé tett téged, Jónás, a keserves kínokat elviselted. S te, Izaiás, örvendeztél, mielőtt kettéfűrészeltek volna, hogy boldog véget érsz, és hangoztattad: A legmagasztosabb a mi atyáinknak imádott és dicsőített Istene!
Megénekli a te kiválóságodat az Isten Egyháza, magasztalja a hosszú küzdelmet, amelyet végigküzdöttél, a tiszteletreméltó halált, tiszteli a földi maradványaid koporsóját, melyből lelki orvosság árad nekünk, szent vértanú.
Te, Barakhésziosz vértanú, férfiasan legyőzted a gonoszok szurkáló cselvetéseit, elviselted, mikor vonszoltak és aztán hegyes nyilakkal átdöftek, s magasztaltad a mi atyáinknak imádott és dicsőített Istenét.
[M]Szüntesd meg megátalkodottságomat és gonosz lanyhaságomat Istenhez intézett, szent és éber könyörgéseddel, Szeplőtelen Nagyasszony, szánj meg engem, és én zengem: A legmagasztosabb a mi atyáinknak imádott és dicsőített Istene!
[OD8]
Tanításoddal ékessé tetted az Egyházat, véred áradatával pedig fényesen feldíszítetted azt, szent főpap. Az pedig Krisztust magasztalja, ki neked erőt adott.
Lelked szeme éber volt, Krisztus nyáját sértetlenül megőrzöd, szent főpap, az pedig szüntelen szent énekkel dicsőít téged.
A bajnokok vérük áradatát jó illatú kenetként feláldozták az Uralkodónak, és ezt mondták: Áldjátok az Urat, az Úr összes művei!
[M]Te vagy a mi végtelenül jó pártfogónk, Istenszülő, általad nyerjük el a jóság oltalmát a jókat adó Istentől.
A gonosz lelkű ellenség nyílzáporral feltartóztathatatlanul támad, minden dicséretre méltó, sebekkel borít el, megkötöz, nyomorgat, testedet vagdossa, darabolja, s így Krisztusnak, a mindenség Uralkodójának vértanújává tesz mindörökre.
Béklyóiddal feloldod az istentagadás gonosz béklyóit, Barakhésziosz vértanú. Kifeszítenek, összezúzzák tested csontjait, s te összezúzol, porként szétmorzsolsz minden eltévelyedést, és zenged: Dicsőítlek téged, Krisztus, mindörökké!
Megretten a te hősi helytállásodtól az esztelen, tüzet okádó szájával perzsel téged, Barakhésziosz vértanú, és te zenged: Áldjátok az Urat, az Úrnak minden művei, énekeljétek és magasztaljátok őt mindörökké!
Tökéletes vágóáldozatként, jó illatú tömjénáldozat gyanánt, teljesen ép áldozati ajándékként áldoztak fel titeket Istennek, vértanúk, és ti hangoztattátok: Áldjátok az Urat, az Úrnak minden művei, énekeljétek és magasztaljátok őt mindörökké!
[M]Az embereknek az ősi törvényszegés folytán összezúzott természetét természetfölötti módon újjá formáltad, a te szüléseddel átistenítetted, Tisztaságos, és az zengi: Áldjátok az Urat, az Úrnak minden művei, énekeljétek és magasztaljátok őt mindörökké!
[OD9]
Te, atyánk, a szóbeli imádást és a vérontás nélküli áldozatot szeplőtelen szívvel bemutattad az Úrnak, s a küzdelemben magad is tiszta áldozattá lettél.
Te, boldog, szavaid szellemi tőrével levágtad a hazugnak sok alakú fejét, az igazságot hirdetted és magasztaltad minden embernek.
A te bajnokaidnak, Márknak, Cirillnek s bajnoktársaiknak könyörgésére és a főpapoknak közbenjárására méltass minket isteni kegyelmedre, Jótevő!
[M]Könyörületessége, kimondhatatlan emberszeretete megindította a mindenség Teremtőjét. Tőled, Tisztaságos, megszületett, és az enyészet embereit újraformálta és megújította.
Íme, felragyogott ma a tündöklő vértanúk fényes emléknapja, mely eloszlatja a bűn sötét fellegét, s a Szentlélekkel megvilágosítja a hívek lelkét. Ünnepeljük meg azt buzgósággal!
Két tündöklő csillagként ragyogtatok fel, küzdelmeitek fényével az egész földet megvilágosítottátok, Jónás és bölcs Barakhésziosz. Én is a bűn sötétségében vagyok, világosítsatok meg engem is!
Az Egyház támpilléreinek bizonyultatok, tántoríthatatlanul mindnyájan: Abibosz, Narszész és Illés vértanú, Jónás, Széveéthész és Lázár, Zanitha és Száva, Marutha és Barakhésziosz.
Már ott álltok az angyalokkal együtt a dicsőség királyi széke előtt, ó szentek, s ott ragyogtok a hármas Nap világosságtündöklő fényözönében. Világosítsátok meg mindazokat, akik híven ünneplik a ti fényes emléketeket!
[M]Szánd meg, Uram, a te népedet s ezt a te megszerzett örökségedet! Figyelj oda a téged szülő isteni szolgálónak értünk mondott könyörgésére, mi pedig dicsőítünk téged, könyörületes Uralkodó!
[//]
[03.30.]
[OD1]
[T1]Helyes módon vetted semmibe a földi világot, s így elnyerted az égit, végtelenül bölcs János, és megtanítasz mindenkit arra, hogy e világ elkerülése vihet közel az Istenhez.
[E]Az alázatossá tevő függetlenedés mindattól, amihez szenvedélyesen ragaszkodtunk.
Éhséged betegségét buzgón megszüntetted, így a szenvedélyek fejedelmét küzdelmeid bilincsébe verted, Krisztus Istenünktől pedig elnyerted a szenvedélytelenség győzelmi koszorúját, ó boldog.
[E] Az Istenhez vezető elidegenedés e világtól.
Angyali lelkületre tettél szert, a világot megvetetted, a földi és az enyészetre szánt dolgoktól elszakadtál, szentéletű, azért most enyészhetetlenül a szellemi hajlékokban tartózkodsz.
[E]Krisztust követő, mindhalálig tartó engedelmesség.
Terjedelmes tanítást írtál alattvalóidnak, boldog, végtelenül bölcs János, és tanításoddal a földről a boldog életbe vezeted őket.
[M]Igazhitű tanításokkal, Istennek tetsző ajkakkal és tettekkel hirdeti az Egyház a te szülésedet, Istennek Szűz Jegyese, és tiszteli Fiadnak testben való ábrázolását.
[OD2]
[E]Az Istennel megbékéltető bűnbánat.
Megtisztítottad a bűnbánat verejtékével a keresztségben nyert, bűnnel beszennyezett képedet, boldogságos János, és világosan hangoztattad, hogy a bűnbánattartás valóban második keresztség.
[E]A halálnak bűnbánatra indító gondolata.
A halálról való elmélkedéssel megölted a bűn-halált, János, és beteltél Isten kegyelmi ajándékaival, azért a halhatatlanság hirdetésével mindenkit halhatatlanságra vezetsz.
[E]A bűnbánat felindításának mindennapi keresztsége.
A bánat vizével, az öröm forrásával lemostad lelked szennyét, János, helyreállítottad benne Isten eredeti képmását, és mindenkit világosan arra oktattál, hogy indítson bánatot a bánatos halál megelőzésére.
[M]Megszülted, Istenszülő, az Atyával együtt kezdet nélküli Igét, aki az Atya lényegéből öröktől fogva született. Az ő mindkét születését imádom, testi képmását pedig tisztelem.
[OD3]
[E]A léleknek nehezen elérhető szelídsége.
Megszerezted magadnak kellemes tömjénillatként a haragtól mentes higgadtságot, kiűzted lelked mélyéből az indulatosságnak minden rossz szagát, isteni ihletésű. Esedezzél azért most érettünk az Üdvözítőhöz bűneink bocsánatáért!
[E]A haragtartásnak bűnöktől szabadító elítélése.
Kiégetted Krisztus szeretetének tüzével mindenféle neheztelés gondolatát, felragyogtattad a hívek előtt a testvéri szeretet sugarait, megmutattad mindenkinek világosan az üdvösség legkönnyebb útját, a haragtartás elvetését.
[E] Embertársainkat ne szóljuk meg!
Elnyerted az égből az önmegtagadás ismeretének kegyelmét, megfékezted a nyelvet, és csak bölcs tanításokat hirdetsz, melyek minket az erények útjára vezetnek. Ennek elérésére méltass minket!
[M]A próféta azt hirdette felőled hajdan, Tisztaságos, hogy szűzen szülöd időben a Szentháromságnak egyik, időtlen, felfoghatatlan és kimondhatatlan személyét, Krisztust, a mi Istenünket. Engeszteld ki őt a te magasztalóid irányában!
[KTH]
[4]Erényeiddel felragyogva az égig emelkedtél, * buzgósággal a szemlélődés mérhetetlen mélyébe eljutottál, * a démonok cselvetéseit leleplezted, * s az embereket ezek kártevésétől megoltalmaztad, * János, az erények létrája, * s most könyörögsz, hogy üdvözüljenek szolgáid.
[M]Soha sem szűnünk meg, mi méltatlanok, * hirdetni hatalmadat, Istenszülő, * mert ha te nem állottál volna mellénk könyörögve érettünk, * ki mentett volna meg minket oly sok veszélytől? * Ki őrzött volna meg bennünket mostanáig sértetlenül? * Nem hagyunk el téged, Királynőnk, * ki mindig megőrzöd szolgáidat minden rossztól. 
[OD4]
[E]Az ajkaknak lelket megmentő hallgatása.
Böjtöléssel megzaboláztad a nyelv féktelenkedéseit, csöndes nyugalomban folytattad életedet, ó bölcs. A magasságbeli tűz jó illatát megérezted, a bőbeszédűséget, mint a bűn homŰ
lyát, elkerülted, és így feddhetetlenül imádtad Istent.
[E] A legcsekélyebb hazugságból is kigyógyult ember tartózkodása. 
A lelket igazsággal dúsan édesítetted, a hazugság keserű gyönyörűségét kerülted, a démonok szolgáit Istennek tetsző önmegtagadásoddal rabságba vetetted, istenes szavú János, szerzetesek el nem tévedő vezetője.
[E] A lanyha fásultság orvoslása.
Az önmegtagadás gyakorlását lankadatlanul folytatva a lanyhaság jelenlétét hajthatatlanul megszüntetted, ó bölcs. Buzgóságod lándzsájával a tunyaság erejét holttá tetted, s Istenhez esedezel, mindenki iránt engesztelve őt.
[M]Minden magasztalásra méltó Tisztaság! Boldog az a nép, mely méltóvá lett arra, hogy szülöttedet az igaz hit tanításai szerint és az igazság cselekedeteivel híven tisztelje, hitvallásának megfelelő ábrázolásokban is nyilvánvalóvá téve Fiad teljes megtestesülését.
[OD5]
[E] A nehezünkre eső böjtölés.
Az önmegtagadás gyönyörűségével tápláltad elmédet, ajkadnak pedig nem juttattál az ízes ételekből, hanem böjtöléssel fojtogattad a szenvedélyeket, és megszégyenítetted a démonokat, sőt torkodat is fékezted, hogy megöld a gyönyöröket.
[E] Az enyészhetetlen és jó illatú, romolhatatlan tisztaság.
A tisztaság kedvelője, mindenféle kicsapongás gyűlölője voltál, a helyes tanítás fényénél elkerülted a szenvedélyek sötétségét, mert aki igyekszik megtisztítani a testét és lelkületét, az biztos győzelmet arat a sötétség rejtelmein.
[E] A pénzt bálványozó kapzsiság legyőzése.
Elméddel, lelkeddel és testeddel a Szentháromságot szolgáltad, a bálványok imádását pedig bölcs haraggal elvetetted, szegénység kedvelője, könyörületességgel és a szükséges dolgok nélkülözésével. Valóban inkább Istent szeretővé, mintsem az anyagiak kedvelőjévé lettél.
[E] A mennybe vezető szegénység.
Az anyag terhét buzgón elvetetted magadtól, a szegénység szárnyán a szellemi világba emelkedtél, s most anyagtalanul ott állsz, atyánk, Krisztus színe előtt a szellemi lényekkel, hogy irgalmat esdj le a mi lelkünknek.
[M]Nagyon gonoszoknak és átkozottaknak tűnnek számunkra azok, akik nem akarják tisztelni a te képedet és a te Fiadat, nem engedelmeskedve az atyák mennyből kapott, szent hitoktatásának, Mindenkorszűz.
[OD6]
[E] A konok érzéketlenségtől való megszabadulás.
A józan tisztaság erejével és az imádság küzdelmével a szenvedélyes érzéketlenséget teljesen kiűzted lelkedből, s egészen megfontolttá lettél, atyánk!
[E] A szerzetesi zsolozsma.
Az éber imádkozással az álmot kedvelő ellenséget bátran leigáztad. Krisztus nyájának éber pásztora s a tanítók fáklyája voltál, Isten által kiválasztott atyánk.
[E] A világosságot hozó virrasztás. 
Lelked szemét buzgón megtisztítottad, szendergés nélkül, mindenkor Krisztusnak szolgáltál, a boldog gyönyörűség isteni szépségét előre szemlélted.
[M]A törvényszegők most a keserves hitetlenség viharában hányódva szenvednek, és onnan szemlélik az igazhitűek karát, mely tiszteli a te szent képedet, Tisztaságos.
[OD7]
[E]Szabadulás a gyermeteg gyávaságtól.
A férfias bátorság kardjával megsemmisítetted a gyermeteg gyávaság ficánkolását. Valóban erősnek és félelmetesnek bizonyultál az összes tisztátalan lélekkel szemben, és ezt hangoztattad: Áldott a mi atyáinknak Istene!
[E]A sokféle hiúság elkerülése.
Krisztus törvényének Istennek tetsző módon engedelmeskedtél: a hiú dicsvágyat legyőzted, csak a rejtekben látó Istenért viselted a kemény önmegtagadás fáradtságát, aki majd nyilvánvalóan adja meg érte a jutalmat.
[E]Az ördögi gőg levetése.
[M]Az ellenség láthatatlan hadoszlopai ellen hadat viseltél, s mint alázatos lelkű és szívű, győzelmet arattál, mert ezekkel halálra sebezted a fennhéjázó és kérkedő ellenséget.[M]Tisztelem Krisztus, a te megtestesülésed során megvalósult egyesülést, és Isten tetszése szerint imádom megtestesült alakodat, mert örök Isten létedre a Szűzből tökéletes emberré lettél, nem elegyítve össze egyik természetet sem a másikkal.
[OD8]
[E]Krisztus tanítása: ártatlanság és egyszerűség. 
Tettetés nélküli viselkedéseddel teljesen leromboltad az álnokságot, s azt mint becstelent, elkerülted, a szelídek modorát kedvelted, és szelíden éltél, istenszerető János.
[E]A szent, könnyű alázatosság.
Minden erény anyjaként és őrzőjeként a szent alázatosságot tártad elénk, és ezt mint bölcs építő, az Istenhez vezető út alapjává tetted.
[E]A fölfelé vezető ítélőképesség világossága.
A Lélek kegyelmét elnyerted, mindenkire isteni világosságot árasztottál. Taníts meg minket a gyakorlati cselekvéssel a jól megfontolt ítéletre, és oktass is rá szavaiddal!
[M]Nem az istenséget ábrázolom, vakok, ne hazudjatok! Hiszen az egyszerű, láthatatlan és alaktalan. De mivel megtestesült, ezt a képét ábrázolva leborulok előtte, és személyét hittel imádom, az őt szülő Szüzet pedig híven magasztalom.
[OD9]
[E]A csöndes nyugalom mennyei gondtalansága.
Anyagtalan értelemmel az ég felé szárnyaltál, és mélységes látomásokra jutottál el; szüntelen imádságodra megkaptad a Szentlélek kegyelmét, és még arra is méltóvá lettél, hogy előre megláthasd a jövendőt.
[E]Az angyali, szellemi imádság.
Az imádság tüzével megsemmisítetted az anyagias lelkületet, egészen áttüzesedtél, legszentebb, végtelenül bölcs, János! Buzgóságoddal önkívületbe is estél, és látomások részesévé lettél.
[E]A szent szenvedélytelenség kikötője.
Önmegtagadásoddal kiirtottad a szenvedélyeket, végezetül pedig elérted a szenvedélyektől mentes szabadságot, szentéletű atyánk. Ezért most esedezz Krisztushoz az egész világ békességéért, és kérj nekünk, a te tisztelőidnek, lelki üdvösséget!
[E]Szeretet.
Erőre találtál a hitben, szárnyaltál a szeretettel, buzgón végigjártad az erények létráját, és eljutottál Krisztus szeretetére, hiszen ebben teljesül be minden vágyakozás.
[M]A te anyaságod csodáját ábrázoló képeket csókoljuk, Tisztaságos. Szülötted személyét imádjuk, képét tiszteljük, mindkettőről az igazságot valljuk, és így telünk be igaz hittel.
[//]
[03.31.]
[OD1]
[T8]szabadító Istenünket dicsőítsük!
A Szentháromság fénye megvilágosított, gyermekkorod óta a hit éltető tejével táplálkoztál, és erényeiddel ragyogtál, istenszerető főpap!
Okossággal és kegyelemmel ékeskedtél, a testi vágyakat böjttel és önmegtagadással megzaboláztad, és erényekkel földíszítetted lelkedet, végtelenül boldog, Istenben bölcs atyánk.
Fényes életeddel napként ragyogtál, és csodáid fényével Krisztus egész Egyházát ragyogóvá tetted, főpap atyánk.
[M]Íme, valóban beteljesedtek benned a próféták jövendölései, mag nélkül méhedben fogantad és megszülted az Igét, tisztaságos Istenszülő!
[OD3]
Élet fájává lettél, végtelenül bölcs. A Szentírásból kaptál öntözést, és gyümölcsödet nem közelítette meg Éva ellensége.
Az istentelen szájakat betömted, próféta módjára szent énekeket gyűjtöttél a Krisztushoz hűséges hívek lelkesítésére.
Az őrjöngéstől megszállt asszonyt a forrással bölcsen lecsillapítottad, az eszteleneket csodálatosan észre térítetted.
Az isteni Lélek hajlékává s az imádkozás mintaképévé lettél, főpapok dicsősége, vértanúk drága kincse, Hipátiosz.
[M]Az anyaság törvényétől függetlenül szülted a Szabadítót, Tisztaságos, és benned a természet törvényei megújulnak.
[KTH]
[T4]4. hang. Minta: Hamar előzz meg...
A hittételeket megerősítetted, szentéletű, * az Igét az Atyával együtt örökkévalónak és vele egylényegűnek hirdetted, * nyájadat is az igaz hitben legeltetted, * Áriusz esztelen tanítását megszégyenítetted. * Így már Krisztushoz jutva * esedezzél mindnyájunkért!
[M]Megújítottad, Szeplőtelen, isteni szülötteddel * az embereknek a szenvedélyekben megromlott, halott természetét, * és mindenkit felébresztettél a halálból * a romlatlanság életére. * Azért mindnyájan megfelelőképpen magasztalunk téged, * amint előre hirdetted, * dicsőítendő Szűz.
[OD4]
A Szentlélek kisugárzása bőségesen eltöltött téged, atyánk, világosságot hordozó szolgájává tett téged, hogy Istentől eredő hittételekkel vezesd a világot.
Szavaid nyugodtságával a bálványimádás telét megszüntetted, és győzelmes alázatosságoddal az istentelenség gőgjét letörted.
A Szentháromság szennyfolt nélküli tükre voltál, Hipátiosz atya, szívesen vizsgáltad a mi Istenünk tiszta ismeretét.
[M]Ó, milyen fenséges és csodálatos a te szeplőtelen anyaságod titka! Mert a természet rendjét meghaladó módon Teremtődet szülted, Szeplőtelen!
[OD5]
Az Isten felé emelkedés vizéhez vágyakoztál, a szellemi Paradicsom szépsége felé törekedtél, szépen viruló helyeken jelképes értelemben megpihentél, s oda monostorokat alapítottál, atyánk.
A szellemi valóság szemlélésére és ennek megfelelő cselekvésre nevelted rá magadat, atyánk, az anyagi gondokat mint a lélek terhét elvetetted, a pusztaságban mint valami ligetben, vidáman éltél, s a Lélek kegyelmével bővelkedtél.
Nyájadat az isteni tanítások füvén gyarapítottad, akolként szent hajlékokat alapítottál, végtelenül boldog atya. Ezekbe beterelted nyájadat, és megóvtad őket az eretnekek vadállataitól, atyánk.
[M]Csak te szülsz szűzen, csak te vagy mindenkorszűz, ó Szeplőtelen! Az Atyának kezdet nélküli Igéjét fogantad méhedben és szoptatsz, Szent Szűz! Milyen döbbenetes csoda! Szűz maradsz és megújítod a természet törvényeit.
[OD6]
A világosság tűzfolyamát érintve utat mutatott a múló éjszakában a folyó, Hipátiosz fölszentelt vértanú, mindenkinek hirdetve lelked fényességét.
Az életadó Krisztus csodákat művelt általad, imádságoddal orvosságok kincsesházává tette a vizet, s a keserűt csodálatosan megédesítette.
Természetfölötti csodákat műveltél, Hipátiosz. Istentől megkaptad a gyógyítás kegyelmének ajándékait, forrássá lettél, és az üdvösség vizét mindenkire bőven árasztottad.
[M]Ragadj ki engem könyörgéseddel, Tisztaságos, a veszedelmekből és a szörnyű megpróbáltatásokból, kérlek, mert te vagy az én lerombolhatatlan védőbástyám, révpartom, oltalmazóm és bevehetetlen erősségem!
[OD7]
Kimondhatatlan csodák művelőjévé tett téged Krisztus, szent főpap, te pedig szavaddal és cselekedeteddel megvilágosítottad a világot, és megtanítottad, hogy buzgón zengje: Atyáinknak Istene, áldott vagy te!
A hitetlenség mélységében fuldokló a kétségbeesés hurkait vetette az elesettekre, s kioltotta a bűnbánatot, hogy becstelenséget szenvedjenek. Te azonban fölragyogtattad a töredelmességet a hívekben, és megégetted Nabatot.
[M]Magasztaljuk az Ige édesanyját, a tisztaságos Istenszülőt, a mi pártfogónkat, kinek segítségével letörjük az ellenség gőgjét, s mondjuk: Áldott vagy te, ki Istent testben szülted!
[OD8]
A Szentháromságnak mindig tisztán mutattad be a vérontás nélküli áldozatot, aztán pedig vértanúságodban az Úrnak bemutatott áldozattá lettél, végtelenül boldog.
Szent köntösödet buzgón megmártottad saját véredben, Istent hordozó, és kettős koszorút kaptál, fölszentelt vértanú.
Mint Krisztus tanítványa, az ő könyörületességét utánoztad, haldokolva nagyon imádkoztál gyilkosaidért, hogy üdvösséget nyerjenek.
[M]Méhedben fogantad igével ki nem fejezhető módon az Igét, megszülted, s továbbra is szűz maradtál, minden dolgod felülmúlja a természet rendjét, Istenszülő.
[OD9]
Mózest követted az erényekben, sőt csodáddal felül is múltad őt, vessződdel bátran rátámadtál a kígyóra, vele, mint valami horoggal kiemelted a királyi kincstárból, tűzön elpusztítottad a gonoszság eszközét, és az igaz hitben erősnek bizonyultál, atyánk.
Mikor a gyilkosok Krisztusért kővel borítottak be, véred áradatába fojtottad a gonosz Nabat istentelen tanítását, bölcs Hipátiosz atya, s azt hirdetted, hogy a vétkezők, ha bűnbánatot tartanak, bűneikre bocsánatot nyernek.
Lankadatlanul imádkozz értünk, Hipátiosz főpap és vértanú, ki a mindenség Teremtőjének és Uralkodójának színe előtt állsz, hogy megszabaduljunk a kísértésekből és szorongatásokból mindnyájan, akik különös buzgósággal ünnepeljük a te emlékedet, és szent énekekkel magasztalunk téged, egészen hírneves!
[M]Törd le az ellenségek gőgjét és dühét, s az eretnekek gonosz terveit, Szűz Szülöttje, Alkotónk! Erősítsd meg szilárdan a hívő sereget, emeld föl hatalmát, szilárdítsd meg a hitben, Isten, hogy mindnyájan magasztaljunk téged!
[//]

